༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work: W8LS20744 ImageGroup: 18LS20758
LCCN: n/a ISBN: 978-81-7472-223-2
Title:
 མི་ཕམ་འཇམ་དབྱངས་རྣམ་རྒྱལ་རྒྱ་མཚོའི་རྣམ་ཐར་སྙིང་བསྡུས།
mi pham 'jam dbyangs rnam rgyal rgya mtsho'i rnam thar snying bsdus/
Author:
 བཀྲ་ཤིས་དཔལ་འབྱོར་
bkra shis dpal 'byor
Descriptor: n/a
Original Publication: n/a;n/a
Place: New Delhi
Publisher: Shechen Publicatons
Date: 2013
Volume:
Total Volumes:
TBRC Pages:
Introductory Pages: n/a
Text Pages: n/a
Scanning Information: Scanned at M /S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006.

5322
༈ མི་ཕམ་འཇམ་དབྱངས་རྣམ་རྒྱལ་རྒྱ་མཚོའི་རྣམ་ཐར་སྙིང་པོ་བསྡུས་པ་
ངོ་མཚར་བདུད་རྩིའི་སྣང་བ་ཞེས་བྱ་བ་བཞུགས་སོ། །
D52 + % 2
:|:1
མཛད་པ་པོ། ༧སྐྱབས་རྗེ་དིལ་མགོ་མཁྱེན་བརྩེ་རིན་པོ་ཆེ།

༄༅། །གསང་ཆེན་ཆོས་ཀྱི་ཤིང་རྟ་འཇིགས་མེད་སྨྲ་བའི་སེངྒེ་
ཀུན་མཁྱེན་བླ་མ་མི་ཕམ་འཇམ་དབྱངས་རྣམ་རྒྱལ་རྒྱ་མཚོའི་
རྣམ་ཐར་སྙིང་པོ་བསྡུས་པ་ངོ་མཚར་བདུད་རྩིའི་སྣང་བ་
ཞེས་བྱ་བ་བཞུགས་སོ། །
མཛད་པ་པོ། ༧སྐྱབས་རྗེ་དིལ་མགོ་མཁྱེན་བརྩེ་རིན་པོ་ཆེ།

Shechen Publications
EA-12,2nd Floor,Inder Puri
New Delhi - 110012(INDIA )
Ph:+91-11-25834230
Fax:+91-11-25834238
www.shechen.org
E -mail:samtshe@ gmail.com or shechenindia @ gmail.com
© 2013 by Shechen Publications
First Asian Edition 2013
ISBN: 978-81-7472-223-2
Printed in India at
Chaman Enterprises
1603, Pataudi House, DaryaGanj, New Delhi-2

སྔོན་གླེང་།
གངས་རིའི་ལྗོངས་ཀྱི་འགྲན་བྲལ་སྨྲ་བའི་སེངྒེ་གཅིག་པུ་ཀུན་མཁྱེན་བླ་མ་མི་ཕམ་
འཇམ་དབྱངས་རྣམ་རྒྱལ་རྒྱ་མཚོ་ཞེས་མཚན་གྱི་སྙན་པ་ཕྱོགས་དུས་ཀུན་དུ་ཁྱབ་པ་
གང་གི་མཛད་རྣམ་སྙིང་པོ་བསྡུས་པ་ངོ་མཚར་བདུད་རྩིའི་སྣང་བ་འདི་ཉིད།
མཛད་བྱང་ནང་ཇི་ལྟར་གསལ་བ་ལྟར། མགོན་པོ་གང་གི་སྐུ་དངོས་ཀྱིས་བྱིན་
གྱིས་བརླབས་ཤིང་དགོངས་བརྒྱུད་ཀྱི་བྱིན་རླབས་ཐོབ་པ་གངས་ལྗོངས་རྒྱལ་
བསྟན་ཡོངས་རྫོགས་ཀྱི་མངའ་བདག་༧རྗེ་བླ་མ་དིལ་མཁྱེན་རྡོ་རྗེ་འཆང་འགྱུར་
མེད་ཐེག་མཆོག་བསྟན་པའི་རྒྱལ་མཚན་དཔལ་བཟང་པོ་མཆོག་ལ། རིགས་
བདག་འཇམ་དབྱངས་མཁྱེན་བརྩེ་ཆོས་ཀྱི་བློ་གྲོས་ཀྱི་ཞལ་སྔ་ནས་དང་། དྲུང་
སྤྲུལ་རིན་པོ་ཆེ་ཀརྨ་ཆོས་ཀྱི་ཉིན་བྱེད་རྣམ་གཉིས་ཀྱིས་གསུང་བསྐུལ་གནང་བ་
བཞིན། འཇམ་མགོན་བླ་མའི་དངོས་སློབ་རྗེ་ཉིད་ཀྱི་སྐུའི་གཅེན་པོ་བཤད་སྒྲུབ་
བསྟན་འཛིན་ནས་ཞལ་རྒྱུན་ཟིན་བྲིས་སུ་བཏབ་པ་དང་། འཇམ་མགོན་བླ་མ་
དངོས་དང་མི་ལོ་སུམ་ཅུ་རྩ་བདུན་དུ་ལུས་དང་གྲིབ་མ་བཞིན་འགྲོགས་པའི་ཉེ་
གནས་བླ་མ་རིན་པོ་ཆེ་འོད་གསལ་འཇའ་ལུས་རྡོ་རྗེའི་ཞལ་ལུང་བཅོས་བསྒྱུར་དང་
བྲལ་བ་དངོས་ལ་གཞི་མཛད་ཅིང་། འཐད་འོས་ཀྱི་མཚམས་སྦྱོར་རིགས་ཀྱང་
རྗེའི་གསུང་སོགས་ཁུངས་ཐུབ་འབའ་ཞིག་ཕྱོགས་གཅིག་ཏུ་བསྒྲིགས་ཏེ། ༧རྗེ་
བླ་མ་དིལ་མཁྱེན་རྡོ་རྗེ་འཆང་ཉིད་དགུང་གྲངས་སུམ་ཅུར་སོན་པ་ས་མོ་ཡོས་ཀྱི་ལོ་
ས་ག་ཟླ་བའི་དམར་ཕྱོགས་ཀྱི་ཚེས་ཉེར་དགུ་འཇམ་མགོན་བླ་མ་གང་ཉིད་དགོངས་

པ་གཞི་དབྱིངས་སུ་བསྡུས་པའི་ཚུལ་བསྟན་པའི་དུས་བཟང་ཁྱད་པར་ཅན་གྱི་ཉིན་
རྫོགས་པར་གནང་ནས། སླར་ཡང་ཉེ་གནས་བླ་མ་རིན་པོ་ཆེ་འོད་གསལ་མཆོག་
* ཟླ་
ལ་གཟིགས་འབུལ་ཞུས་ཏེ་བཅོས་བསྣན་བཅས་མཛད་པ་སྟེ། - དེ་སྔོན་༧རྗེ་བླ་མ་
དིལ་མཁྱེན་རྡོ་རྗེ་འཆང་གི་བཀའ་འབུམ་ནང་དུ་འཇམ་མགོན་བླ་མའི་རྣམ་ཐར་
གསོལ་འདེབས་ཞལ་གསུང་མའི་འགྲེལ་པ་མཚོ་བྱུང་དཔལ་མོ་དགྱེས་པའི་རྒྱུད་
མང་ཞེས་པ་རྩོམ་འཕྲོ་ཅན་ཞིག་ལས་མ་བཞུགས་ལ། “ ཝིངས་ཤིག་རྗེ་བླ་མ་དིལ་
མཁྱེན་རྡོ་རྗེ་འཆང་གིས་མི་ཕམ་བཀའ་འབུམ་གྱི་དཀར་ཆག་གི་དབུར་བཞུགས་
པའི་འཇམ་མགོན་བླ་མའི་རྣམ་ཐར་གཟིགས་སྐབས་དྭགས་པོ་རིན་པོ་ཆེར་ཕྲན་ནས་
འཛམ་མགོན་བླ་མའི་རྣམ་ཐར་ཞིག་བྲི་རྒྱུ་བྱུང་ན་འདི་ལས་རྒྱས་ཙམ་ཞིག་ཡོང་ངེས་
ཡིན་ཞེས་ཞལ་འཕྲོས་སུ་གསུང་བ་ཙམ་ལས། དེ་སྔོན་དངོས་སུ་རྩོམ་སྒྲིག་
གནང་ཡོད་པའི་སྐོར་ཞལ་སློབ་སུས་ཀྱང་ད་བར་མཁྱེན་རྟོགས་བྱུང་མེད་ཀྱང༌།
ད་ལོར་སྔ་འགྱུར་བསྟན་པའི་འབྱུང་གནས་དཔལ་བླ་རུང་གི་ཆོས་སྡེ་ནས་པར་
བསྐྲུན་མཛད་པའི་སྔ་འགྱུར་བའི་མཁས་གྲུབ་རྣམས་ཀྱི་གསུང་གཅེས་བཏུསཾ་༼བླ་
རུང་དཔེ་ཚོགས་༽ཞེས་པའི་མ་དཔེ་རྩིས་འཕྲུལ་ཐོག་ཡོད་པ་ཁམས་ཞེ་ཆེན་དགོན་
གྱི་གྲྭ་འགྱུར་མེད་སེང་གེས་དྭགས་པོ་རིན་པོ་ཆེར་གཟིགས་འབུལ་ཞུས་པ་བཞིན་
ཁོང་རྣམ་གཉིས་ནས་གཟིགས་ཞིབ་མཛད་སྐབས་གསར་རྙེད་བྱུང་ཞིང་། མ་
དཔེ་ངོ་མ་གང་ནས་བྱུང་མིན་ལ་མ་ལྟོས་པར་མཛད་བྱང་ནང་གསལ་བ་བཞིན་༧རྗེ་
བླ་མ་དིལ་མཁྱེན་རྡོ་རྗེ་འཆང་གི་གསུང་འཁྲུལ་མེད་ཡིན་པར་ངེས་རྙེད་བྱུང་སྟབས།
བདག་ཅག་རྣམས་ཀྱི་མགོན་དང་དཔུང་གཉེན་དམ་པ་༧སྐྱབས་རྗེ་རབ་འབྱམས་

རིན་པོ་ཆེ་མཆོག་ལ་སྙན་སེང་ཞུས་པར་༧སྐྱབས་རྗེ་རིན་པོ་ཆེས་ཐུགས་དགྱེས་
ཚོར་ཆེན་པོས་འཕྲུལ་དུ་པར་བསྐྲུན་དགོས་པའི་བཀའ་བཟང་སྤྱི་ཕེབས་བཞིན།
༧རྗེ་བླ་མ་དིལ་མཁྱེན་རྡོ་རྗེ་འཆང་གི་གསུང་འཇམ་མགོན་མི་ཕམ་རིན་པོ་ཆེའི་རྣམ་
ཐར་དང་། བླ་མའི་རྣལ་འབྱོར། བསྟོད་པ། ཉེ་གནས་བླ་མ་རིན་པོ་ཆེ་འོད་
གསལ་གྱི་རྣམ་ཐར་མཛད་འཕྲོ་ཅན་བཅས་ཕྱོགས་གཅིག་ཏུ་པར་བསྐྲུན་ཞུས་པའི་
དཔེ་དེབ་འདི་ཉིད། བསྐལ་བཟང་སངས་རྒྱས་སྟོང་རྩ་མངོན་པར་རྫོགས་པར་
སངས་རྒྱས་པའི་གནས་མཆོག་འཕགས་ཡུལ་རྡོ་རྗེ་གདན་བྱང་ཆུབ་མཆོད་སྡོང་
ཆེན་པོའི་ཉེ་འདབས་སྔ་འགྱུར་ཆོས་སྒར་ཆེན་མོར། སྔ་འགྱུར་བཀའ་མ་རྒྱུན་
སྐྱོང་ཚོགས་པས་རིང་ནས་ཇི་ལྟར་གསོལ་འདེབས་ཞུས་པ་བཞིན་༧སྐྱབས་རྗེ་རབ་
འབྱམས་རིན་པོ་ཆེ་མཆོག་གི་ཞལ་སྔ་ནས་འཇམ་མགོན་མི་ཕམ་རིན་པོ་ཆེའི་
གསུང་འབུམ་ཡོངས་རྫོགས་ཀྱི་དབང་ལུང་ཟབ་མོ་སྩོལ་གནང་བཀའ་དྲིན་སྐྱོང་
སྐབས། འགྲོ་ཀུན་དཔལ་ལྡན་བླ་མའི་རྣམ་ཐར་ལ་རྒྱུ་མཚན་ཤེས་པའི་དད་པ་
ཐོབ་སྟེ་རྣམ་གྲོལ་གཏན་གྱི་བདེ་བ་འཐོབ་པ་དང་། ཁྱད་པར་མགོན་པོ་གང་ཉིད་
སྐུ་མྱ་ངན་ལས་འདས་ཏེ་བགྲང་བྱ་བརྒྱ་དང་གཅིག་འཁོར་བའི་དུས་བཟང་ཁྱད་པར་
ཅན་གྱི་སྐབས་འདིར་མགོན་པོ་གང་གི་བསྟན་འགྲོར་སྨན་པའི་མཛད་བཟང་སློབ་
འབངས་ཡོངས་ནས་རྗེས་དྲན་ཞུ་སླད། བལ་ཡུལ་ཞེ་ཆེན་དགོན་ནས་སྤེལ་བ་
ལགས་སོ།།

དཀར་ཆག
༡༽ གསང་ཆེན་ཆོས་ཀྱི་ཤིང་རྟ་འཇིགས་མེད་སྨྲ་བའི་སེངྒེ་ཀུན་མཁྱེན་བླ་མ་མི་
ཕམ་འཇམ་དབྱངས་རྣམ་རྒྱལ་རྒྱ་མཚོའི་རྣམ་ཐར་སྙིང་པོ་བསྡུས་པ་ངོ་མཚར་བདུད་
རྩིའི་སྣང་བ།
དང་པོ་སྤྲུལ་གཞིའི་ཡོན་ཏན་སྤྱིར་སྨོས་པ་བ•བབས་པ་ལ་
3
གཉིས་པ་ཐུགས་བསྐྱེད་ཀྱི་གཞན་དབང་གིས་སྲིད་པར་སྐྱེ་བ་བཞེས་ཚུལ་་་་་5
གསུམ་པ་སངས་རྒྱས་ཀྱི་བསྟན་པའི་སྒོར་ཞུགས་པའི་ཚུལ་་་་་་་་་་་་་་༣
བཞི་པ་མཚན་ལྡན་གྱི་ཡོངས་འཛིན་བསྟེན་ཏེ་གསན་བསམ་གྱི་མཛད་པ་་་་་་་25
ལྔ་པ་ཟབ་དོན་ཉམས་བཞེས་ཀྱི་སྒྲུབ་པའི་རྒྱལ་མཚན་བཙུགས་པའི་ཚུལ་་་་་་༌་53
དྲུག་པ་ཐུན་མིན་གསང་བའི་རྣམ་ཐར་ཕྱོགས་མཚོན་་་་་
བདུན་པ་ཞར་བྱུང་བསྟན་འགྲོའི་དོན་ཇི་ལྟར་མཛད་ཚུལ་་་་་་་་་་་་་་་་་32
བརྒྱད་པ་ཐ་མའི་མཛད་པ་སྤྲུལ་པའི་ཟླ་གཟུགས་དབྱིངས་སུ་བསྡུས་པའི་ཚུལ་་༌6
༢༽ མི་ཕམ་འཇམ་པའི་དབྱངས་ཀྱི་ངེས་པ་དོན་གྱི་བླ་མའི་རྣལ་འབྱོར་་་་༢༢ ༢
༣༽ ཕྱོགས་ཐམས་ཅད་ལས་རྣམ་པར་རྒྱལ་བའི་པཎྜི་ཏ་ཆེན་པོ་མི་ཕམ་འཇམ་
དབྱངས་རྣམ་རྒྱལ་རྒྱ་མཚོ་ལ་བསྟོད་པའི་རབ་ཏུ་བྱེད་པ་ཡིད་ཆེས་ངེས་པའི་རྔ་
གསང་།་་་་，་E་་་་་་་་་་་་་་་་་་117，
༤༽ འཇམ་མགོན་མི་ཕམ་རྒྱ་མཚོའི་ཉེ་གནས་མཉེས་པ་གསུམ་གྱི་ཞབས་ཏོག་
མཐར་ཕྱིན་པའི་བླ་མ་ཆོས་དབྱིངས་འོད་གསལ་གྱི་རྣམ་ཐར་ཡིད་ཆེས་དད་བརྒྱའི་
གསོས་སྨན་་་་་་་་་་་་་་་་་་་་་པ༌434

༄༅། །གསང་ཆེན་ཆོས་ཀྱི་ཤིང་རྟ་འཇིགས་མེད་སྨྲ་བའི་སེངྒེ་ཀུན་མཁྱེན་
བླ་མ་མི་ཕམ་འཇམ་དབྱངས་རྣམ་རྒྱལ་རྒྱ་མཚོའི་རྣམ་ཐར་སྙིང་པོ་བསྡུས་པ་
ངོམཚར་བདུད་རྩིའི་སྣང་བ་ཞེས་བྱ་བ་བཞུགས་སོ། ། ：
ཡེ་ཤེས་སྣང་བས་ཀུན་རྨོངས་སྲིད་རྩའི་མུན། །གཏན་བཅིལ་ཡང་དག་ལམ་གྱི་
ཨུཏྤལ་ཚལ། །བཞད་མཛད་འཆར་ཀའི་གཟི་འབར་མཚན་དཔེའི་དཔྱིད། །གཞོན་
ནུ་སྨྲ་བའི་ཉི་མས་དགེ་ལེགས་སྩོལ། །ལེགས་གསུང་དབྱངས་ཀྱི་རོལ་མཚོ་
ལས་འཁྲུངས་པའི། །བཅུ་དྲུག་ལང་ཚོའི་ཆ་རྫོགས་རི་དྭགས་ཅན། །བློ་
མཆོག་བདུད་རྩིའི་མདངས་འཕྲོ་མཚོ་བྱུང་དཔལ། །དད་བརྒྱའི་ཀུ་མུཏ་རྒྱས་
པའི་ཚལ་དུ་མཆོད། །རབ་འབྱམས་སྲས་དང་བཅས་པའི་རྒྱལ་ཀུན་གྱི། །ཟག་
མེད་རྣམ་ཐར་རྫོགས་ལྡན་སྤྲིན་གྱི་ཕྲེང་། །རྡོ་རྗེ་རྣོན་པོའི་གསང་གསུམ་མཁར་
བྲེས་པའི། །ངོ་མཚར་ཀུན་དགའི་གར་གྱིས་ཡང་ཡང་འདུད། །རྒྱུ་འབྲས་
ཐེག་པའི་རྒྱ་མཚོའི་འཇིངས་ཟབ་ཅིང་། །མཁས་གྲུབ་གསེར་རིའི་ཕྲེང་བ་ཚར་དུ་
དངར། །དྲུག་ལྡན་གྲོལ་བའི་ཕྲིན་ལས་མུ་ཁྱུད་ཅན། །མཚོ་འཁྲུངས་རྒྱལ་
བའི་རིང་ལུགས་འདི་རྨད་བྱུང་། །ཤིང་རྟའི་ལམ་སྲོལ་མཆོག་གི་བསྐལ་མེའི་
ཞུགས། །ལུང་རིགས་མན་ངག་རླུང་གིས་རབ་བསྐུལ་བས། །ལོག་སྨྲའི་
ཚང་ཚིང་བསྲེགས་མཛད་རོང་ཀློང་སོགས། །བརྒྱུད་གསུམ་རིག་འཛིན་བླ་མའི་
ཚོགས་ཀུན་རྒྱལ། །མཆོག་གི་རིང་ལུགས་སྙིགས་མའི་སྨག་དང་ལྟ་ངན་གྲོང་
ཁྱེར་གྱིས་བསླད་པར། །རྣོ་མྱུར་རིགས་པའི་ཞོ་འཐུང་མཚོན་གྱིས་འཇོམས་

མཛད་ཐེག་མཆོག་སུམ་རྩེན་བདག །གཟུངས་སྤོབས་མཁྱེན་བརྩེའི་ནོར་བུའི་
རྒྱན་མཛེས་འཇིགས་བྲལ་སློབ་དཕོན་ཨ་ཛི་ཏའི། ངོ་མཚར་བཀའ་དྲིན་རྒྱུ་
མཚན་ཤེས་པའི་བློ་ཡིས་ཐལ་མོ་སྙིང་གར་ཟུམ། །ཁྱོད་གསུང་གཏན་པ་མེད་
པའི་སྒོ་འབྱེད་པའི། །རྒྱལ་ཚབ་དབང་བསྐུར་བློ་གྲོས་རྒྱ་མཚོ་དང་། །འོད་
གསལ་རྡོ་རྗེ་སི་ཏུ་པཎ་ཆེན་སོགས། །སྲས་དང་བཅས་པའི་ཚོགས་ལ་གུས་
བཏུད་ནས། །ཟབ་ཅིང་རྒྱ་ཆེའི་གསང་བའི་དབྱིག་གི་སྙིང་། །ཇི་བཞིན་རྟོགས་
པའི་བློ་ནུས་དམན་ན་ཡང་། ། ཆ་ཤས་ཙམ་ཡང་སྲིད་ཞིའི་གདུང་སེལ་དུ། །མཐོང་
ནས་དད་པའི་སེམས་ཀྱིས་འདིར་དབྱེ་བྱ། །དེ་ཡང་རབ་འབྱམས་སྲས་བཅས་
རྒྱལ་བའི་ཡབ་གཅིག་ཀུན་མཁྱེན་ཡེ་ཤེས་ཆེན་པོའི་གསང་མཛོད་འཆང་བའི་རྗེ་
བཙུན་འཇམ་དཔལ་གཞོན་ནུའི་དམིགས་མེད་བརྩེ་བ་ཆེན་པོའི་ཡེ་ཤེས་ཀྱི་རང་
གཟུགས་སུ་ཤར་བ། ཁྱབ་བདག་བླ་མ་༧མི་ཕམ་འཇམ་དབྱངས་རྣམ་རྒྱལ་རྒྱ་
མཚོ་ཞེས་མཚན་གྱི་རྔ་གསང་གིས་འཇིག་རྟེན་གསུམ་ན་མཛེས་པའི་བདག་ཉིད་
ཆེན་པོའི་རྣམ་པར་ཐར་པའི་ཚུལ་མདོ་ཙམ་བརྗོད་པ་ལ་བརྒྱད། སྤྲུལ་གཞིའི་
9.ཡོན་ཏན་སྤྱིར་སྨོས་པ། ཐུགས་བསྐྱེད་ཀྱི་གཞན་དབང་གིས་སྲིད་པར་སྐྱེ་བ་
བཞེས་པའི་ཚུལ། སངས་རྒྱས་ཀྱི་བསྟན་པའི་སྒོར་ཞུགས་ཚུལ། ཞུགས་
ནས་མཚན་ལྡན་གྱི་ཡོངས་འཛིན་བསྟེན་ཏེ་གསན་བསམ་གྱི་མཛད་པ། ཟབ་དོན་
ཉམས་བཞེས་ཀྱི་སྒྲིབ་པའི་རྒྱལ་མཚན་བཙུགས་ཚུལ། ཐུན་མིན་གྱི་གསང་བའི་
རྣམ་ཐར་ཕྱོགས་མཚོན། ཞར་བྱུང་བསྟན་འགྲོའི་དོན་ཇི་ལྟར་མཛད་པ། མཐར་
སྤྲུལ་པའི་བཀོད་པ་དབྱིངས་སུ་བསྡུ་ཚུལ་ལོ།།

དང་པོ་སྤྲུལ་གཞིའི་ཡོན་ཏན་སྤྱིར་སྨོས་པ་ནི།
འོད་གསལ་ཐོག་མའི་གཞི་ལས་ཡེ་གདངས་ལྷུན་གྲུབ་ཀྱི་སྣང་ཆ་ཕྱིར་ཤར་བའི་ཚེ་
ཡེ་ཤེས་རང་སྣང་འུརྟོགས་ཏེ་ཁྱད་ཆོས་དྲུག་གིས་མངོན་པར་བྱང་ཆུབ་ནས།
འཁོར་འདས་ཀུན་གྱི་སྤྱི་དཔལ་དུ་བཞུགས་པའི་གདོད་མའི་མགོན་པོ་ཆོས་སྐུ་ཀུན་
ཏུ་བཟང་པོ་ཉིད་ཀ མཚན་མའི་རྣམ་རྟོག་གི་འདུ་བྱེད་ལས་འདས་ཀྱང་རང་བྱུང་
ཐུགས་རྗེའི་འཇུག་པ་མཁའ་ཁྱབ་ཀྱི་སེམས་ཅན་རྒྱ་མཚོའི་ཁམས་ལ་སྙོམས་པར་
བརྡལ་བའི་མཐུས།: རྩོལ་མེད་ཕྲིན་ལས་ཀྱི་སྣང་བ་རྟག་ཁྱབ་ལྷུན་གྲུབ་ཏུ་གཡོ་
བས་དུས་གསུམ་གྱི་གདུལ་བྱའི་དོན་མཛད་པའི་ཕྱིར་ཐུགས་གསུང་སྐུའི་ཡེ་ཤེས་
སེམས་དཔའ་རིགས་གསུམ་དུ་སྣང་སྟེ་སྐུ་ལྔ་ལྷུན་གྲུབ་ཀྱི་སྒྲོན་མ་བཀོད་པ་ལས།
རྗེ་འདི་ཉིད་ནི་རྒྱལ་ཀུན་ཡེ་ཤེས་ཀྱི་སྐུ་གཅིག་པུ་རྗེ་བཙུན་བརྟན་པའི་འཁོར་ལོའི་ཡེ་
ཤེས་ཀྱི་དབྱིངས་དང་གཉིས་སུ་མེད་པ་སྟེ། དེ་ལྟ་བུའི་དཔའ་བོ་ཆེན་པོ་གོང་ནི་
ངེས་པའི་དོན་དུ་རྒྱལ་བ་ཐམས་ཅད་དང་དབྱེར་མི་ཕྱེད་པའི་ཟག་མེད་ཀྱི་རྣམ་ཐར་རྒྱ་
མཚོའི་དཔལ་ཡོན་གྱིས་མཛེས་པ་སྟེ། རིག་པ་རང་ཤར་ཆེན་པོའི་རྒྱུད་ལས།
ཟབ་ཅིང་རྒྱ་ཆེ་འཇམ་དཔལ་ཉིད་ཀྱི་མིང་། །གཏིང་དཔག་དཀའ་འོ་འཇམ་དཔལ་
ཆོས་ཀྱི་མཆོག །འཇམ་དཔལ་ངང་ལས་ཡང་དག་བདེ་བ་སྐྱེས། །འཇམ་
དཔལ་ཉིད་ལ་ཟད་ཅིང་སྟོང་པ་མེད། །ཅེས་གསུངས་པ་ལྟར། ཆོས་སྐུའི་
དབྱིངས་སྤྲོས་བྲལ་བསམ་མི་ཁྱབ་པའི་ཆོས་ཉིད་དེ་བཞིན་ཉིད་བློ་འདས་གཞོན་ནུ་
བུམ་སྐུ་ཡེ་ཤེས་ཀྱི་མཁྱེན་ཆ་ནང་ནས་གསལ་བས། ཟག་མེད་འབྲས་བུའི་ཆོས་
ཀུན་དང་རྟག་ཏུ་འབྲལ་མི་ཤེས་པས་ཟུང་འཇུག་མཉམ་པ་ཆེན་པོ་སྲིད་ཞི་ཀུན་ཁྱབ་

སྨྲ་བརྗོད་བློ་རྟོག་གི་ཡུལ་ལས་འདས་པར་བཞུགས་ཏེ། “འཇམ་དཔལ་སྒྱུ་འཕྲུལ་
དྲྭ་བ་ལས། ནམ་མཁའི་ལས་བྱུང་རང་བྱུང་བ། ཤེས་རབ་ཡེ་ཤེས་མེ་བོ་
ཆེ། །འོད་ཆེན་རྣམ་པར་སྣང་བར་བྱེད། །ཡེ་ཤེས་སྣང་བོ་ལམ་མེ་བ། །ཞེས་
གསུངས་ཤིང་། ཆོས་ཉིད་དེའི་ངང་ལས་ཆ་ཙམ་མ་གཡོས་པར་རང་སྣང་ལྷུན་
རྫོགས་རྡོ་རྗེ་དབྱིངས་ཀྱི་ཞིང་ཆེན་པོར་སངས་རྒྱས་སྐུ་ལྔའི་ཁྱབ་བདག །ཁ་སྦྱོར་
ཡན་ལག་བདུན་ལྡན་གྱི་རོལ་མོ་ཟག་མེད་བདེ་ཆེན་སྒྱུ་འཕྲུལ་དྲྭ་བའི་ལོངས་སྤྱོད་ ་
ཡོངས་སུ་རྫོགས་པའི་དཀྱིལ་འཁོར་ཕུན་ཚོགས་ངོས་པ་ལྔ་ལྡན་གྱི་སྤྲིན་ཞི་བ་
རིགས་ལྔ་དང་། ཁྲོ་བོ་ཕྱག་རྒྱ་ཟིལ་གནོན་གྱི་ཚུལ་སོགས་སུ་སྣང་བ་རྟག་ཏུ་འཕོ་
འགྱུར་མེད་པའི་དཔལ་གྱིས་མཛེས་པར་སྟོན་ཏེ། སྔ་མ་ལས། འཇམ་དཔལ་
ཤེས་རབ་ཡེ་ཤེས་འོད་པོ་ཆེ། །དེ་ལས་འོད་འབྱུང་ཐམས་ཅད་ངང་དུ་སྟོང༌། །
དེ་ནི་འཇམ་དཔལ་དཀྱིལ་འཁོར་ཆེན་པོར་བཤད། །ཅེས་སོ། །དེ་ལྟར་རང་
དོན་དུ་འབྲས་བུའི་མཐར་ཐུག་སངས་རྒྱས་ཀྱི་ས་ལ་མངོན་པར་རྩེན་ཡང་།
ཐུགས་རྗེའི་དབང་གིས་སྲིད་པ་ཇི་སྲིད་དུ་མཁའ་ཁྱབ་འགྲོ་བའི་དོན་ཕྱིར་གང་
འདུལ་སྒྱུ་མའི་རོལ་པ་གྲངས་ལས་འདས་པས། གདུལ་བྱའི་མོས་པ་དང་
འཚམས་པའི་ཕྱོགས་དུས་ཀྱི་སྐད་ཅིག་རེ་རེར་ཡང་ཕན་བདེའི་དཔལ་ཀུན་འབད་
མེད་དུ་སྩོལ་བར་སྣང་སྟེ། དེ་ཉིད་ལས། འཇམ་དཔལ་ཡེ་ཤེས་སྤྲུལ་པ་ཉིད། །
གང་ལྟར་བལྟས་པ་དེ་ལྟར་སྣང་། །འཇམ་དཔལ་དངོས་པོའི་ཆོས་ལས་འདས། །
ཡང་དག་འཇམ་དཔལ་ཡེ་ཤེས་ཉིད། །ཅེས་པ་ལྟར། ངེས་པའི་གསང་བ་
ཆོས་ཀྱི་དབྱིངས་དང་གཉིས་སུ་མེད་པ་ཉིད། ཚུར་མཐོང་གདུལ་བྱའི་བློ་དང་

བསྙེན་པའི་མཛོད་པ་བསམ་མི་ཁྱབ་པའི་ཚུལ་དེ་བཞིན་གཤེགས་པའི་གསུང་གི་
རྗེས་སུ་འབྲངས་ནས་ཅུང་ཟད་བཤད་ན། སྔོན་བསྐལ་པ་གྲངས་མེད་བརྒྱ་སྟོང་
གངྒཱའི་ཀླུང་གི་བྱེ་བ་སྙེད་ཕྲག་བདུན་འདས་པའི་ཕ་རོལ་གྱི་ཡང་ཆེས་ཕ་རོལ་གྱི་
དུས་ན། འདི་ནས་ཤར་ཕྱོགས་འཇིག་རྟེན་གྱི་ཁམས་འབྱུང་བ་བཟང་པོ་ཞེསཾ་པར་
དེ་བཞིན་གཤེགོས་པ་འབྲུག་སྒྲའི་དབྱངས་ཀྱི་རྒྱལ་པོ་ཞེས་བྱ་བ་བྱོན་ནས།
འཇམ་དཔལ་ཉིད་འཁོར་ལོས་བསྒྱུར་བའི་རྒྱལ་པོ་ནམ་མཁའ་ཞེས་པར་གྱུར་ནས་
སངས་རྒྱས་འཁོར་དང་བཅས་པ་ལཾ། ལོ་བརྒྱད་ཁྲི་བཞི་སྟོང་དུ་བསྙེན་བཀུར་
ཕུན་སུམ་ཚོགས་པ་ཕུལ་ཏེ་ལྷ་རྣམས་ཀྱིས་ལུང་བསྟན་པ་བཞིན། རྒྱལ་པོ་
འཁོར་བྱེ་བ་ཁྲག་ཁྲིག་བརྒྱ་སྟོང་ཕྲག་བརྒྱད་ཅུས་བསྐོར་ནས་བཅོམ་ལྡན་འདས་ཀྱི་
མདུན་དུ་འཁོད་དེ་ཐུགས་བསྐྱེད་ནས། བྱང་ཆུབ་ཀྱི་སྤྱོད་པ་རྒྱ་མཚོ་ལྟ་བུ་ལ་
དབང་ཐོབ་ཅིང་དེའི་དུས་ཀྱི་འཁོར་ཐམས་ཅད་ད་ལྟ་མངོན་པར་སངས་རྒྱས་ཟིན་
པར་གསུངས་པ་དང་། ཡང་སྔོན་བསྐལ་པ་ཆེས་གྲངས་མེད་པའི་ཡང་གྲངས་
མེད་པ་ཡངས་པ་ཚད་མེད་བསམ་མི་ཁྱབ་པ་དེའི་ཕ་རོལ་ཡང་ཆེས་ཕ་རོལ་གྱི་དུས་
ན། ལྷོ་ཕྱོགས་སུ་ཞིང་འདི་ནས་སིངས་རྒྱས་ཀྱི་ཞིང་སུམ་སྟོང་འདས་པའི་འཇིག་
རྟེན་གྱི་ཁམས་མཉམ་པ་ཞེས་བྱ་བར།་ “འཇམ་དཔལ་ཉིད་དེ་བཞིན་གཤེགས་པ་
ཀླུའི་རིགས་མཆོག་ཅེས་སྐུ་ཚེའི་ཚད་ལོ་བཞི་ཁྲིར་གྱུར་ཅིང་། སེམས་ཅན་བྱེ་བ་
ཕྲག་བདུན་ཅུ་བྱང་སེམས་ཀྱི་ཐེག་པས། བྱེ་བ་ཕྲག་བརྒྱད་ཅུ་ཉན་ཐོས་ཀྱི་ཐེག་
པས། བྱེ་བ་བརྒྱ་སྟོང་ཕྲག་དགུ་བཅུ་རྩ་དྲུག་རང་རྒྱལ་གྱི་ཐེག་པས་སྨིན་པར་
མཛད་ནས། ཕྱིས་ཉན་ཐོས་ཀྱི་དགེ་འདུན་དཔག་མེད་རྒྱས་པས་ལྷ་དང་མིའི་

འཇིག་རྟེན་གྱི་དོན་མཛད་ནས་མྱ་ངན་ལས་འདས་ཏེ་སྐུ་གདུང་རྒྱས་པས།
མཆོད་རྟེན་བྱེ་བ་ཕྲག་སུམ་ཅུ་རྩ་དྲུག་ཏུ་གྱུར་པ་ལ་དེ་དག་གིས་མཆོད་ཅིང་ཆོས་
ཀྱང་ལོ་འབུམ་དུ་གནས་པ་ཞིག་གི་ཚུལ་བསྟན་པ་དང་། ད་ལྟ་མི་མཇེད་ཀྱི་ཞིང་
ཁམས་འདིའི་བྱང་ཕྱོགས་འཇིག་རྟེན་ཁམས་རྟག་པར་རབ་ཏུ་དགའ་བ་སྡུག་ཅིང་
མོས་པ་ན། བདེ་བར་གཤེགས་པ་མོས་པ་རབ་ཏུ་དགའ་བའི་སྙིང་པོ་ནོར་བུ་རིན་
ཆེན་བརྩེགས་པའི་རྒྱལ་པོ་ཞེས་བྱ་བར་འཚོ་ཞིང་གཞེས་ལ་ཆོས་སྟོན་ཏེ། ཞིང་
དེ་ན་ཉན་རང་དང་རྒ་ན་སོགས་མི་མཐུན་པ་དང་སྡུག་བསྔལ་གྱི་མིང་ཡང་མེད་ཅིང་
ཚེ་དང་གཟི་བརྗིད་དཔག་ཏུ་མེད་པའི་བདེ་བ་དང་ལྡན་པར་མཛད་དེ་བཞུགས་པ་
དང་། མ་འོངས་པར་དཔེར་ན་སྟོང་ཆེན་པོའི་འཇིག་རྟེན་འདི་རྡུལ་ཕྲ་རབ་ཏུ་བྱས་
ཏེ། སྐྱེས་བུ་ཞིག་གིས་རྡུལ་དེའི་གྲངས་དང་མཉམ་པའི་འཇིག་རྟེན་གྱི་ཁམས་
འདི་ནས་རྡུལ་ཕྲ་རབ་གཅིག་བཞག་སྟེ། ཚུལ་དེའི་ཤར་ཕྱོགས་སུ་རྡུལ་དེ་
ཐམས་ཅད་ཟད་པ་ལྟར། ཕྱོགས་བཅུར་དེ་བཞིན་དུ་བརྩིས་པའི་རྡུལ་བོར་བ་དང་
མ་བོར་བའི་འཇིག་རྟེན་ཐམས་ཅད་ཀྱི་རྡུལ་ཕྲ་རབ་ཀྱི་གྲངས་དང་མཉམ་པ་ལས་
ཀྱང་ཆེས་ལྷག་པའི་བསྐལ་པར་བྱང་ཆུབ་ཀྱི་སྤྱོད་པ་སྤྱད་པའི་མཐར། ལྷོ་ཕྱོགས་
སུ་དག་པའི་ཞིང་མཆོག་ཡོངས་སུ་རྫོགས་ཤིང་དག་ལ་རྡུལ་མེད་པ་བསགས་པ་
ཞེས་བྱ་བའི་ཞིང་གི་ཡོན་ཏན་ནི་བདེ་བ་ཅན་ལྟ་བུ་ཡང་འཇམ་དཔལ་གྱི་ཞིང་ཁམས་
དེའི་ཡོན་ཏན་གྱིས་གཞལ་ན། སྐྲའི་རྩེ་མོ་བརྒྱར་བཤགས་པའི་ཆས་རྒྱ་མཚོ་
ཆེན་པོ་ལས་ཐིགས་པ་ཞིག་བླང་བ་ལྟ་བུའི་ཟིལ་གྱིས་གནོན་པ་རུ་རྫོགས་པའི་
སངས་རྒྱས་ཀུན་ཏུ་གཟིགས་པའི་མཚན་ཅན་དུ་སངས་རྒྱས་པར་སྟོན་ཏེ། སྐུ་

ཚེའི་ཚད་དང་བྱང་ཆུབ་སེམས་དཔའི་དགེ་འདུན་ཡང་བསམ་མི་ཁྱབ་པར་སྟོན་པའི་
སངས་རྒྱས་ཀྱི་ཚུལ་རྣམས་དང་། ཡང་དུས་གསུམ་གྱི་རྒྱལ་བ་སྲས་དང་བཅས་
པའི་དང་པོ་ཐུགས་བསྐྱེད་པའི་དུས་ནས་བཟུང་མཐར་མངོན་པར་སངས་རྒྱས་ཀྱི་
བར་དུ། བྱང་ཆུབ་ཀྱི་སྤྱོད་པ་རྒྱ་མཚོ་ལྟ་བུའི་ཕ་རོལ་ཏུ་ཕྱིན་པའི་ལམ་སྒྲུབ་པའི་
གྲོགས་སུ་རྒྱལ་བའི་སྲས་ཀྱི་ཐུ་བོ་དང་། གཞན་ཡང་མཁའ་ཁྱབ་ཀྱི་འགྲོ་བའི་
སྣང་ངོར་ལམ་ལ་སློབ་པའི་སེམས་དཔའ། ཉན་ཐོས་དང་རང་སངས་རྒྱས།
སོ་སོ་སྐྱེ་བོ། བྱ་དང་རི་དྭགས་སོགས་བཟོ་དང་སྐྱེ་བ་སྣ་ཚོགས་པའི་སྤྲུལ་པ་
གང་ལ་གང་འདུལ་གྱིས་ནམ་མཁའ་ཇི་སྲིད་དུ་འགྲོ་བའི་དོན་མཛད་པ་སྟེ།
འཇམ་དཔལ་གསང་རྒྱུད་ལས། ང་ནི་དུས་གསུམ་འབྱུང་བའི་སྐུ། །བསྟན་
པ་ཐམས་ཅད་ནུབ་པའི་ཚེ་། །དེ་ཚེ་ང་ཡི་བསྟན་པ་འབྱུང་། །ཇི་ལྟ་བུར་ནི་ཞིར་
གྱུར་ཀྱང་། །ང་ནི་ཐམས་ཅད་ཞི་བའི་སྐུ། །ཇི་ལྟ་བུར་ནི་ཁྲོས་གྱུར་ཀྱང་། །ཐམས་
ཅད་ཁྲོས་པ་ང་ཡི་སྐུ། །ཞེས་དང་། ལྷའི་བུ་བློ་གྲོས་རབ་གནས་ཀྱིས་ཞུས་
པའི་མདོ་ལས། བདུད་སྡིག་ཅན་གྱིས་གསོལ་བ། བཅོམ་ལྡན་འདས་བྱེ་བ་
འབུམ་ཕྲག་འབུམ་གྱི་མཚན་ཡོངས་སུ་བསྒྲགས་པ་ནི་མི་མངོན་ལགས་ཀྱི།
འཇམ་དཔལ་གཞོན་ནུར་གྱུར་པ་གཅིག་པུའི་མིང་ནི་དེ་ལྟ་མ་ལགས་ཏེ། འཇམ་
དཔལ་གྱི་མིང་ཐོས་ནས་བདག་ཅག་འཇིགས་ཤིང་སྔངས་ནས་སྐྲག་སྟེ་འཆི་འཕོ་བ་
སྙམ་དུ་སེམས་སོ། །བཅོམ་ལྡན་འདས་ཀྱིས་བཀའ་བསྩལ་བ། སྡིག་ཅན།
དེ་བཞིན་དུ་འཇམ་དཔལ་གཞོན་ནུར་གྱུར་པས་རྣམ་དབྱེ་མེད་པར་སེམས་ཅན་སྨིན་
པའི་དོན་བྱས་པ་དང་བྱེད་པར་འགྱུར་བ་དེ་ལྟར་སངས་རྒྱས་བྱེ་བ་ཕྲག་འབུམ་གྱིས་

མ་མཛད་དོ། །ཞེས་དང་། འཇམ་དཔལ་ཞིང་གི་ཡོན་ཏན་བཀོད་པའི་མདོ་
ལས། གང་གིས་སངས་རྒྱས་བྱེ་བ་ཁྲག་ཁྲིག་ཕྲག་འབུམ་གྱི་མཚན་བརྗོད་པ་
བས་ནི་འཇམ་དཔལ་གཞོན་ནུར་གྱུར་པའི་མིང་བརྗོད་ན་འདི་ཉིད་དེ་བས་ཆེས་
བསོད་ནམས་མང་དུ་བསྐྱེད་དེ། འཇམ་དཔལ་གྱིས་བསྐལ་པ་རེ་རེར་ཡང་
སེམས་ཅན་གྱི་དོན་བྱས་པ་དེ་སྙེད་ཀྱིས་མ་མཛད་དོ། །ཞེས་སོགས་མདོ་རྒྱུད་
རྣམས་ནས་རྒྱ་ཆེར་གསུངས་པ་ལྟར། ངེས་པའི་གསང་བ་ཟབ་མོའི་རྣམ་ཐར་
དང་མཛད་པའི་སྒྱུ་འཕྲུལ་ནི་དེ་བཞིན་གཤེགས་པས་ཀྱང་མཁྱེན་པར་མི་སྤྱོད་པའི་
ཚུལ་གྱིས་བསྔགས་ན། ས་བཅུ་པོ་ལ་གནས་པའི་བྱང་ཆུབ་སེམས་དཔའ་དང་།
སྲིད་པ་གསུམ་གྱི་ལྷ་མི་རྣལ་འབྱོར་ཉན་རང་དང་བཅས་པའི་སེམས་ཅན་སུས་ཀྱང་
ཤེས་མི་ནུས་པར་ཡང་གསུངས་པའི་བདག་ཉིད་ཆེན་པོ་གང་། བསྟོད་པ་གླུར་
བླང་པའི་རྒྱུད་ཀྱི་ལེའུ་ལས། དེ་བཞིན་གཤེགས་པ་ཐམས་ཅད་ཀྱི་ཡེ་ཤེས་ཀྱི་སྐུ་
འཇམ་དཔལ་ཡོངས་སུ་དག་པར་གཟུང་བར་བྱའོ། །ཞེས་གསུངས་པ་ལྟར།
སངས་རྒྱས་ཀུན་གྱི་རྣམ་པར་མི་རྟོག་པའི་ཡེ་ཤེས་ཆེན་པོ་ནམ་མཁའ་ལྟ་བུའི་ཆོས་
ཉིད་བསལ་བཞག་དང་བྲལ་བར་གཉིས་སུ་མེད་པའི་ཚུལ་གྱིས་ནམ་ཡང་འཕོ་
འགྱུར་ལས་འདས་པས་དབྱེར་མི་ཕྱེད་པའི་ཚུལ་དུ་རྟག་པར་བཞུགས་ཀྱང་།
ཚུར་མཐོང་གི་གདུལ་བྱའི་བློ་དང་འཚམས་པའི་གསང་བ་ཟབ་མོའི་རྣམ་ཐར་གྱི་
སྙིང་པོ་ནི། འཇམ་དཔལ་སྒྱུ་འཕྲུལ་དྲྭ་བའི་རྒྱུད་ཕྱི་མ་ལས། འཇམ་དཔལ་
འདི་ནི་དཔལ་གྱུར་རྫོགས་པའི་སྐུ། །ཐུན་མོང་མ་ཡིན་གཉིས་མེད་ཁྱབ་པའི་
ཆོས། །དུས་གསུམ་མཉམ་རྫོགས་རྒྱལ་བ་ཀུན་གྱི་ཡབ། །ཆོས་དབྱིངས་
loo

ཡུམ་ཉིད་སེམས་དཔའ་སྲས་མཆོག་སྟོན། །ཞེས་གསུངས་པ་ལྟར། ཕྱོགས་
དུས་ཀྱི་སངས་རྒྱས་ཆོས་ཀྱི་དབྱིངས་དང་མཉམ་པ་ཐམས་ཅད་ཀྱི་དང་པོ་བྱང་ཆུབ་
མཆོག་ཏུ་ཐུགས་བསྐྱེད་པའི་ཡུལ། བར་དུ་ཚོགས་གཉིས་ཀྱི་ལམ་སྦྱོང་བའི་
གྲོགས། མཐར་མངོན་པར་སངས་རྒྱས་པའི་ཚེ་སྲས་ཀྱི་ཐུ་བོའི་ཚུལ་དུ་སྟོན་
པས་དེ་བཞིན་གཤེགས་པ་ཐམས་ཅད་སྐྱེད་པའི་ཡབ་གཅིག་པུ། རིགས་ཅན་
གསུམ་གྱི་གདུལ་བྱ་ལ་ཁམས་མོས་དང་འཚམས་པའི་ཐེག་པ་ཆེ་ཆུང་གི་ཆོས་ཀྱི་
སྒོ་བགྲང་ཡས་བསྟན་པས། ཐར་པའི་གནས་སུ་དབུགས་དབྱུང་བའི་མཛད་པ་
མཐའ་ཀླས་པའི་ཕྱིར་འཕགས་བཞི་སྐྱེད་པའི་ཡུམ་ཤེས་རབ་ཀྱི་ཕ་རོལ་ཏུ་ཕྱིན་པའི་
བདག་ཉིད། དུས་གསུམ་གྱི་རྒྱལ་བའི་ཕྲིན་ལས་ཀྱི་སྒྲོན་མ་གང་དུ་བཀོད་པ་
དེར་འཇམ་དཔལ་ཉིད་ཀྱང་མངོན་སུམ་དུ་སྣང་ནས་ཕྱོགས་དུས་ཀྱི་སེམས་ཅན་གྱི་
དོན་བྱ་བ་དང་། ཟབ་རྒྱས་ཀྱི་གནས་སྟོན་པའི་གླེང་བསླང་བ་དང་། དྲི་བ་དང་
གཞན་ལ་འདོམས་པ་སོགས་མཁྱེན་རབ་དང་རྣམ་ཐར་རྨད་དུ་བྱུང་བས་དེའི་སྲས་
ཀྱི་ཐུ་བོའི་ཚུལ་གྱིས་ཆོས་ཀྱི་མཛོད་འཛིན་ཅིང་གདུལ་བྱའི་ལྷག་མ་བསྐྱངས་པ་
སོགས་ཀྱིས། འཕགས་མཆོག་རྒྱུ་སྐར་གྱི་ཕྲེང་བའི་དབུས་ན་ཉ་གང་ཟླ་བའི་
དཀྱིལ་འཁོར་བཞིན་མཛེས་པའི་དཔའ་བོ་ཆེན་པོ་གང་། འཇམ་དཔལ་སྒྱུ་འཕྲུལ་
དྲྭ་བའི་རྩ་བའི་རྒྱུད་ལས། སངས་རྒྱས་ཀུན་གྱི་ཐུགས་ཆེ་བ། །སངས་རྒྱས་
ཀུན་གྱི་ཐུགས་ལ་གནས། །སངས་རྒྱས་ཀུན་གྱི་སྐུ་ཆེ་བ། །སངས་རྒྱས་ཀུན་
གྱི་གསུང་ཡང་ཡིན། །ཞེས་པ་ལྟར། རབ་འབྱམས་རྒྱལ་བ་ཀུན་གྱི་ཡེ་ཤེས་
ཀྱི་སྐུ་ཡི་དབང་ཕྱུག་འཆར་ཀའི་ཉི་མ་གསར་པའི་མཚན་དཔེའི་ལང་ཚོའི་བརྟན་པ་
མཁ བ ཁས་པ་དང་བ ས ་ ... - --- མ

བགྲེས་རྒུད་དང་བྲལ་བ། སྣང་སྟོང་གཉིས་མེད་མཁའ་ཁྱབ་སྒྱུ་འཕྲུལ་དྲྭ་བའི་
བདག་ཉིད་གཞོན་ནུའི་གཟུགས་ཅན་གྱི་ཚུལ་དུ་སྟོན་པས་རྟག་ཏུ་བཞུགས་པར་
མཛད་དེ། སྔ་མ་ལས། བཅོམ་ལྡན་འདས་ཀྱི་ཡེ་ཤེས་སྐུ། །གཙུག་ཏོར་
ཆེན་པོ་ཚིག་གི་བདག །ཡེ་ཤེས་སྐུ་སྟེ་རང་བྱུང་བ། །འཇམ་དཔལ་ཡེ་ཤེས་
སེམས་དཔའ་ཡི། །ཞེས་དང་། དེ་བཞིན་གཤེགས་པ་སྲས་དང་བཅས་པའི་
ཟབ་པ་དང་རྒྱ་ཆེ་བའི་གསུང་རྣམ་པ་ཐམས་ཅད་པའི་བདག་ཉིད་དུ་གྲགས་སྟོང་
བརྗོད་བྲལ་ཚངས་པའི་དབྱངས་དང༌། བརྟན་གཡོའི་སྒྲ་དབྱངས་རྒྱ་མཚོའི་
དཔལ་ཀུན་གཉིས་སུ་མེད་པས་ངག་གི་དབང་ཕྱུག་སྨྲ་བའི་སེངྒེའི་མཚན་གྱིས་
མཛེས་པ་སྟེ། འཇམ་དཔལ་རྩ་བའི་རྟོགས་པ་ལས། འཇམ་ཞེས་བྱ་བར་
སངས་རྒྱས་ཡང་དག་གསུངས། །དེ་དག་དེ་བཞིན་གཤེགས་པའི་ཁྱད་པར་
གྱིས། །གང་གི་མཐུ་ནི་མཁྱེན་པར་མི་སྤྱོད་དེ། །དེ་དག་གི་སྲས་དེ་བཞིན་
སར་བཞུགས་པ། །འཇིག་རྟེན་འདས་པ་དེ་བཞིན་བཅུ་ཡི་གྲངས། །ཁྱོད་ཀྱང་
ལྷ་ཡི་དབང་ཕྱུག་ཁྱད་པར་གྱིས། །ཐུབ་བཟང་ཤེས་པར་ནུས་པ་མ་ཡིན་ནོ། །
ཞེས་སོ། །མ་ལུས་རྒྱལ་བ་རྒྱ་མཚོའི་ཇི་ལྟ་དང་ཇི་སྙེད་པའི་མཁྱེན་པའི་ཡེ་ཤེས་
ཆགས་ཐོགས་དང་བྲལ་བའི་ངོ་བོར་སྒྲིབ་བྲལ་མཁྱེན་བརྩེའི་བདག་ཉིད་ལས་ནམ་
ཡང་གཡོ་བ་མེད་པའི་ཡེ་ཤེས་སེམས་དཔའ་མཆོག་གི་ཚུལ་གྱིས་རོལ་པའང་
མཛད་དེ། བསྟོད་པ་གླུར་བླང་གི་རྒྱུད་ཕྱི་མ་ལས། འཇམ་དཔལ་ཡེ་ཤེས་རྡོ་
རྗེ་རྫོགས། ། སྒྱུ་འཕྲུལ་དྲྭ་བའི་འཁོར་ལོ་འདི། །མྱ་ངན་འདས་དང་འཁོར་བ་
ལ། །མི་གནས་རྡོ་རྗེ་རྩེ་མོ་སྟེ། །བསམ་ཚུལ་སྒྲུབ་པ་མེད་པ་ཡི། །དབྱིངས་

ཉིད་བཞག་ན་ཡོངས་སུ་གནས། །ཞེས་གསུངས་ཤིང་། ཚུལ་དེ་ལྟ་བུའི་ད་
ལྟ་བསྐལ་བཟང་རྣམ་འདྲེན་བཞི་པ་མཉམ་མེད་ཤཱཀྱ་སེངྒེའི་བསྟན་པ་འདི་ལའང་
རྒྱལ་སྲས་ཡོངས་ཀྱི་ཐུ་བོར་བསྔགས་པར་མཛད་དེ། འཇམ་དཔལ་རྩ་རྒྱུད་
ལས། རྟག་ཏུ་བགྲེས་རྒུད་དང་བྲལ་བ་ཡེ་ཤེས་ཀྱི་སྐུ་ཅན་འཇམ་དཔལ་གཞོན་ནུ་
འདི་ནི་དུས་གསུམ་གྱི་སངས་རྒྱས་ཀྱི་ཞིང་ཐམས་ཅད་ཀུན་ཏུ་ཡང་འགྲོ་ཞིང་སྣང་
བར་བྱེད་པ་སྟེ། དེ་ལྟར་ཤཱཀྱའི་རྒྱལ་པོ་ང་ཡི་བསྟན་པ་འདི་ལ་ཡང་འཇམ་དཔལ་
ཁྱོད་ནི་མི་མཆོག་བྱང་ཆུབ་སེམས་དཔའི་ཚུལ་དུ་བསྟན་ནས་སེམས་ཅན་གྱི་དོན་
བྱེད་དོ། །ཞེས་སོགས་གསུངས་པ་ལྟར། སངས་རྒྱས་འཇིག་རྟེན་དུ་བྱོན་
བཞིན་པའི་དུས་སུ་ཡང་ཐེག་མཆོག་ཆོས་ཀྱི་སྙིང་པོ་ཟབ་ཅིང་རྒྱ་ཆེ་བའི་མདོ་
སྔགས་ཀྱི་སྡེ་སྣོད་རྒྱ་མཚོ་ལྟ་བུ་ཞུས་ཤིང་བཟུང་བ་དང་། མངོན་པར་སངས་
རྒྱས་པའི་ཚེ་ཁྲོ་བོའི་རྒྱལ་པོ་གཤིན་རྗེའི་གཤེད་དུ་བསྟན་པས་བདུད་ཀྱི་སྡེ་བཅོམ་པ་
དང༌། ངོ་མཚར་གྱི་རྫུ་འཕྲུལ་དང་ཐབས་མཁས་ཀྱི་མཛད་པ་བསམ་མི་ཁྱབ་པས་
ས་གསུམ་གྱི་གདུལ་བྱའི་དོན་མཛད་པས་རྒྱལ་བའི་ཕྲིན་ལས་ཀྱི་ཤིང་རྟ་མཁའ་
ཁྱབ་ཏུ་དྲངས་པ་སོགས་ཀྱིས་ཐུགས་སྲས་ཀྱི་དབང་པོའི་ཚུལ་གྱིས་བཞུགས་ཤིང་།
བདེ་བར་གཤེགས་པ་མྱ་ངན་ལས་འདས་ནས་ཀྱང་རྩོད་པའི་དུས་ཀྱི་ཐ་མར་བསྟན་
དང་འགྲོ་བའི་དོན་མཛད་པའི་ཕྲིན་ལས་རྒྱུན་མི་འཆད་ཅིང་བྱིན་རླབས་དང་ཐུགས་
རྗེ་ལྷག་པར་མྱུར་བའི་ཚུལ་ཡང་། ཤཱཀྱ་སེངྒེ་སྐྱོབ་པ་ཡི། །བསྟན་པ་ནུབ་
པར་གྱུར་པ་ཡི། །དུས་ནི་མི་བཟད་འཇིག་པ་ན། །དེ་ཚེ་གྲུབ་པར་འགྱུར་བ་
ཡིན། །ཞེས་སོགས་རྒྱ་ཆེར་གསུངས་པ་ལྟར། འཕགས་ཡུལ་གྱི་གནས་སུ་
– ཡ །

ཤིང་རྟ་ཆེན་པོ་དཔལ་མགོན་འཕགས་པ་ཀླུ་སྒྲུབ་སོགས་འཛམ་གླིང་མཛེས་པའི་
རྒྱན་མཆོག་ཕལ་མོ་ཆེ་རྣམས་དང་། གཞན་ཡང་ཟླ་བ་གྲགས་པ། ཞི་བ་ལྷ།
མཁན་ཆེན་བྱང་ཆུབ་སེམས་དཔའ། སློབ་དཔོན་འཇམ་དཔལ་བཤེས་གཉེན།
པཎ་ཆེན་བི་མ་མི་ཏྲ་སོགས་ཀུན་ཀྱང་འཇམ་དཔལ་གཞོན་ནུར་གྱུར་པའི་ཡེ་ཤེས་ཀྱི་
རོལ་རྩེད་དུ་སྣང་ཞིང་རྗེས་སུ་བཟུང་བས་རྒྱལ་བའི་དགོངས་པ་ཕྱིན་ཅི་མ་ལོག་པ་
བསྟན་ཏེ་ལུང་རྟོགས་ཀྱི་མངའ་ཐང་སྤེལ་བ་དང་། བྱང་ཕྱོགས་ཤམྦྷ་ལའི་གྲོང་
ཁྱེར་ཆེན་པོ་རུ་རིགས་ལྡན་བརྒྱད་པ་འཇམ་དཔལ་གྲགས་པའི་རྣམ་པར་བྱོན་ནས།
རིག་པ་སྣ་ཚོགས་ཀྱི་བརྟུལ་ཞུགས་འཛིན་པ་ཐམས་ཅད་བླ་མེད་རྡོ་རྗེ་ཐེག་པ་མཆོག་
གི་རིགས་གཅིག་ཏུ་མཛད་ཅིང་དང་པོའི་སངས་རྒྱས་རྩ་རྒྱུད་ཀྱི་དོན་བསྡུས་པའི་
རྒྱུད་ལེའུ་ལྔ་པ་ཅན་མཛད་པ་དང་། གངས་རིའི་ལྗོངས་སུ་ཡང་ཆོས་རྒྱལ་སྲོང་
བཙན་གྱི་དུས་སུ་སྐད་གཉིས་སྨྲ་བའི་ལོ་ཙཱའི་ཐོག་མ་ཐོན་མི་སམྦྷོ་ཊ། ཐམས་ཅད་
མཁྱེན་པ་མོ་ཧཱ་གུ་རུ་བློ་ལྡན་མཆོག་སྲེད་རྩལ། བོད་ཡུལ་བསྟན་པོའི་ཤིང་རྟ་་
མངའ་བདག་ཁྲི་སྲོང་ལྡེའུ་བཙན། ལོ་ཆེན་བཻ་རོ་ཙ་ན་རཀྴི་ཏ། གནུབས་ཆེན་
སངས་རྒྱས་ཡེ་ཤེས་དང་། ཕྱི་མའི་དུས་སུ་འཇིགས་བྲལ་མ་ཧཱ་པཎྜི་ཏ་རོང་ཟོམ་
ཆོས་བཟང་། འཇམ་མགོན་ས་སྐྱ་པཎྜི་ཏ་ཀུན་དགའ་བསྟན་པའི་རྒྱལ་མཚན།
རྒྱལ་བའི་དབང་པོ་ཀུན་མཁྱེན་ཀློང་ཆེན་རབ་འབྱམས། རྗེ་བདག་ཉིད་ཆེན་པོ་བློ་
བཟང་གྲགས་པ། འཇམ་མགོན་ལོ་ཆེན་བསྟན་པའི་ཉིན་བྱེད་ལ་སོགས་པ་
གསར་རྙིང་རིས་མེད་ཀྱི་མཁས་ཤིང་དངོས་གྲུབ་བརྙེས་པའི་བསྟན་འཛིན་ཕལ་མོ་
ཆེ། ལྷག་པའི་ལྷ་མཆོག་འདིས་རྗེས་སུ་བཟུང་སྟེ་བྱིན་གྱིས་མ་བརླབས་པ་མེད་
12

པ་ལྟ་བུ་ཀུན་ཀྱང་འཇམ་དཔལ་དབྱངས་ཀྱི་རྣམ་འཕྲུལ་དུ་ཞལ་གྱིས་བཞེས་པ་སོ་
སོའི་རྣམ་ཐར་དུ་གསལ་བ་བཞིན་དང་། ད་དུང་མ་འོངས་པ་ན་ལྷ་མིན་མཐར་
བྱེད་རིགས་ལྡན་དྲག་པོ་འཁོར་ལོ་ཅན་དུ་སྣང་བས་ཀླ་ཀློའི་སྡེ་དཔུང་བཅོམ་སྟེ་རྒྱལ་
བསྟན་སྤྱི་དང་བླ་མེད་རྡོ་རྗེ་ཐེག་པའི་བསྟན་པའི་མངའ་ཐང་སྤེལ་བར་དུས་འཁོར་
ལས་ལུང་བསྟན་པས་མཚོན། འདི་ཐམས་ཅད་ཀྱང་རྗེ་བཙུན་མཁྱེན་པའི་བདག་
པོའི་ཡེ་ཤེས་ཀྱི་རོལ་རྩེད་དུ་ཐ་མི་དད་པས་སྤེལ་བའི་སྐྱེས་བུ་དུས་གསུམ་དུ་བྱོན་པ་
ཐམས་ཅད་ཨོ་རྒྱན་དུས་གསུམ་མཁྱེན་པའི་སྤྲུལ་པར་ཞལ་གྱིས་བཞེས་པ་དང་།
ཇོ་བོ་རྗེས་མཁན་ཆེན་བོ་དྷི་སཏྭ་ནས་སངས་རྒྱས་ཀྱི་བསྟན་པ་གནས་ཀྱི་བར་བོད་ཀྱི་
མཁན་བརྒྱུད་དུ་བྱོན་པ་ཐམས་ཅད་ཨ་ཏི་ཤ་རང་གི་ངོ་བོར་གཅིག་པར་གསུངས་པ་
བཞིན། དབང་ཐོབ་པའི་རྒྱལ་སྲས་ས་ལ་གནས་པའི་རྣམ་རོལ་ནི་བསམ་གྱིས་
མི་ཁྱབ་སྟེ། རྒྱུད་བླ་མ་ལས། གང་ཕྱིར་གདུལ་བྱ་དག་པ་ཡི། །ཆུ་ཡི་སྣོད་
ནི་ཐམས་ཅད་ལ། །བདེ་གཤེགས་ཉི་མའི་གཟུགས་བརྙན་ནི། །དཔག་ཏུ་མེད་པ་
ཅིག་ཅར་འཆར། །ཞེས་གསུངས་པ་བཞིན་ལ། དེར་མ་ཟད་རྗེ་བླ་མ་འདི་ཉིད་
ཀྱི་སྐུའི་སྐྱེ་བ་སྔ་མའི་ཚུལ་ཚད་མའི་སྐྱེས་བུའི་ལྐོག་གྱུར་མངོན་སུམ་གཟིགས་པའི་
ཡེ་ཤེས་ཀྱི་སྣང་ཆར་གསལ་བས་ལུང་བསྟན་པའང་། སྔོན་རྡོ་ཐོག་ཐེལ་པ་རྡོ་རྗེ་
རྒྱལ་མཚན་ཞེས་པར་གྱུར་ཏེ་རྒྱ་ནག་གི་དབུ་བླར་ཕེབས་པ་རྟེན་སྔགས་འཆང་ཡིན་
པའི་དབང་གིས། རྒྱ་ནག་པས་ཉམས་སད་ཕྱིར་མཆོད་རྟེན་ཞིག་གི་ནང་སྒྲོམ་དུ་
བཅུག་སྟེ་ལོ་གཅིག་ཏུ་སྒོ་བསྡམས་ནས་སུས་ཀྱང་དབྱེ་མི་ཆོག་པར་བཞག་
སླར་ལོ་གཅིག་སོང་རྗེས་བལྟས་པས་ཕར་བཞག་དུས་དང་འདྲ་བར་བཞུགས་ཤིང་།

དེར་ཡུད་ཙམ་གྱི་སྣང་བུ་ལས་མ་བྱུང་བའི་ཚུལ་གསུངས་པས། རྒྱ་ནག་རྒྱལ་པོ་
འཁོར་བཅས་སྔགས་པར་དད་ནས་བསྙེན་བཀུར་རྒྱ་ཆེན་པོ་དང་བཅས་ཏེ་སླར་བོད་
དུ་ཕེབས་པས་སྔགས་པ་རྣམས་ལ་ཕན་ཆེན་པོ་ཐོགས་པ་དེའི་སྐྱེ་བ་ཁྱེད་ཡིན་ཞིང་།
དེའི་སྐབས་སུ་བྱམས་ཆོས་སྡེ་ལྔ་ཚར་བརྒྱ་གཞན་ལ་འཆད་པ་ཡིན་པའི་ཚུལ་
རྣམས་ཡེ་ཤེས་ཀྱི་སྣང་ངོར་གསལ་བར་མཁྱེན་ཅེས་འཇམ་མགོན་བླ་མ་མཁྱེན་བརྩེ་
ཞབས་ཀྱིས་རྗེ་ཉིད་ལ་གསུངས་པ་དང་། ཡང་ཀུན་གཟིགས་མཁྱེན་བརྩེའི་
དབང་པོ་ཉིད་རིག་འཛིན་འཇིགས་མེད་གླིང་པའི་དུས་སུ་གཙང་ལ་སྟོད་ཀྱི་ཆོས་རྗེ་
བྲག་ཕུག་པ་ཞེས་མདོ་སྔགས་ཀྱི་གྲུབ་པའི་མཐའ་སྤྱི་དང་ཁྱད་པར་ཚད་མ་ལ་
མཁས་པའི་ཕུལ་དུ་ཕྱིན་པས། དང་པོ་ཀུན་མཁྱེན་འཇིགས་གླིང་མ་བསླབ་
མཁྱེན་པའི་ཀློང་རྡོལ་བ་གསན་པའི་རྐྱེན་གྱིས་རྩོད་པས་ཚར་བཅད་དེ་ཉམས་སད་
ཕྱིར་དཔལ་ཆེན་ཆུ་བོ་རིའི་ལྕགས་ཟམ་བླ་བྲང་ནས་ཐོག་མར་ཞལ་མཇལ་བས།
འཁྲུལ་བྲལ་གྱི་སྐྱེས་བུ་མཁས་ཤིང་གྲུབ་པའི་དབང་ཕྱུག་ཏུ་ངེས་པ་འཁྲུངས་ནས་
ཐུགས་སྲས་ཀྱི་དབང་ཕྱུག་ཏུ་གྱུར་ཏེ་ཡོན་ཏན་རིན་པོ་ཆེའི་མཛོད་ཀྱི་བསྐུལ་མ་དང་།
འགྲེལ་ཆེན་ཤིང་རྟ་རྣམ་གཉིས་ཀྱི་ཡི་གེ་པ་མཛད་ཅིང་དབེན་གནས་ཚེ་རིང་ལྗོངས་
སུ་ལོ་གསུམ་དུ་སྒྲུབ་པའི་རྒྱལ་མཚན་བཙུགས་པ་སོགས། མཉེས་པ་གསུམ་
གྱི་ཞབས་ཏོག་ཕུལ་དུ་ཕྱིན་ཏེ་ཐུགས་ཡིད་གཅིག་ཏུ་འདྲེས་པའི་རྟེན་འབྲེལ་གྱིས་ད་
ལྟའི་དུས་སུའང་རྗེ་བླ་མ་རྣམ་གཉིས་བླ་སློབ་ཀྱི་ཚུལ་དང་། ཚད་མ་ལ་མཁས་
པའང་སྔོན་གྱི་བག་ཆགས་ཀྱི་དབང་གིས་ཡིན་པར་འཇམ་མགོན་མཁྱེན་བརྩེས་
ཡང་ཡང་གསུངས་ལ། གཞན་རྗེ་བླ་མ་ཨ་ཛི་ཏ་ཉིད་སྔོན་དཀར་མོ་སྟག་ཚང་དུ་
14

བཞུགས་ནས་གཟིམས་སྤྱིལ་གསར་པ་བསྐྲུན་པའི་ཚེ་ཉེ་གནས་བླ་མ་རིན་པོ་ཆེ་འོད་
གསལ་ལ་ཞལ་རྩེད་ཀྱི་ཚུལ་དུ། ཁོ་བོ་རྒྱ་གར་དུ་ཤིང་བཟོ་ཤིན་ཏུ་མཁས་པ་ཞིག་
གི་ཚུལ་དུའང་བསྟན་པས་འདི་ཙམ་ལག་བསྟར་ལོས་ནུས་ཞེས་མཐོངས་སྐར་གྱི་རྒྱ་
ཁྲ་ཕྱག་བཟོས་བསྐྲུན་པས་མཚོན། ངོ་མཚར་བའི་སྐྱེས་རབས་ཀྱི་ཕྲེང་བ་དུ་མ་
སྒྲིབ་བྲལ་ཡེ་ཤེས་ཀྱི་སྣང་ཆར་གསལ་བའི་ཚུལ་མངའ་བ་གཞིར་བཅས་ཀྱང་།
དུས་ཀུན་གསང་བ་སྦས་ཚུལ་དུ་བཞུགས་པས་གཞན་ལ་གསུང་འཕྲོས་སུ་ཕེབས་
པ་སོགས་ངེས་ཁྲིགས་ཅན་མི་སྣང་རུང་། གཙོ་བོ་སྐུ་ཚེ་འདིར་འགྲན་ནུས་དང་
བྲལ་བའི་མཁྱེན་རབ་དང་སྤོབས་པ་རྨད་དུ་བྱུང་བས་རྒྱལ་བསྟན་རིན་པོ་ཆེ་འཆད་
རྩོད་རྩོམ་གསུམ། བཤད་སྒྲུབ་ལས་གསུམ་གྱི་མཛད་པས་སྐྱོང་བ་ལ་མཁས་
པའི་རྣམ་དཔྱོད། གྲུབ་པའི་ཉམས་རྟོགས། བཟང་པོའི་ཕྲིན་ལས་སོགས་
དོན་གྱི་སྤངས་རྟོགས་ཀྱི་ཆེ་བས་འཕགས་ཡུལ་གྱི་ཤིང་རྟ་ཆེན་པོ་རྣམས་དང་
གཉིས་སུ་མེད་པའི་ངོ་མཚར་གྱིས་ལྷ་དང་བཅས་པའི་འཇིག་རྟེན་ན་མཛེས་པས།
འཕགས་མཆོག་དཔའ་བོ་ཆེན་པོར་རྒྱུ་མངོན་སུམ་ཚད་མས་ངེས་པའི་ཕྱིར། ཚེ་
འདིར་དམ་པའི་སྤངས་རྟོགས་ཀྱི་དྲི་ཡང་མི་ལྡང་བའི་སྔོན་རབས་ཀྱི་སྐྱེས་ཕྲེང་བརྒྱ་
ཕྲག་མང་པོའི་ཚུལ་བཤད་པ་བས་འདི་ངོ་མཚར་ཆེ་བར་སེམས་སོ།།
གཉིས་པ་ཐུགས་བསྐྱེད་ཀྱི་གཞན་དབང་གིས་སྲིད་པར་སྐྱེ་བ་བཞེས་ཚུལ་ནི། །
གཟོད་ནས་སྲིད་རྩའི་འཁྲི་ཤིང་རྩད་ནས་བཅད་ཀྱང་སློབ་པ་ལམ་གྱི་ཐུགས་བསྐྱེད་
དང་སྨོན་ལམ་གྱི་འཕེན་པས་ནམ་མཁའ་ཇི་སྲིད་དུ་སྤྲུལ་པའི་རྣམ་རོལ་རྒྱུན་མི་
འཆད་པ་ནི། རྒྱལ་སྲས་བྱང་ཆུབ་སེམས་དཔའ་རྣམས་ཀྱི་རང་གཤིས་སུ་ངེས་
1དུ་

པས་བདག་ཉིད་ཆེན་པོ་འདིའང་འཁྲུངས་པའི་ཡུལ་ནི། མདོ་ཁམས་ཆུ་བཞི་
སྒང་དྲུག་ལས་འབྲི་ཟླ་ཟལ་མོ་སྒང་གི་བྱེ་བྲག་ཟླ་ཡི་ཉལ་འགྲོ་དལ་གྱིས་འབབ་པའི་
འགྲམ། ཆོས་རྒྱལ་སྡེ་དགེའི་རྒྱལ་ཁབ་ཆེན་པོའི་བྱང་ཕྱོགས། འབྲོག་
གནས་ནོར་བུའི་ཕྱུ་གཡང་ཆགས་པས་བཀྲ་ཤིས་འོ་མའི་རྒྱ་མཚོ་འཁྱིལ་བའི་ཡུལ་
ལྗོངས། འོད་གསལ་ལྷ་ཡི་གདུང་རྒྱུད་གནམ་གྱི་དམུ་ཐག་ལ་འཇུས་ཏེ་བབས་
པ་ལས་བྱུང་བས་འཇུ་ཞེས་གྲགས་པའི་གཙང་མའི་རིགས་ཀྱི་ཐིག་ལེས་མཛེས་
ཤིང་། ཡེ་ཤེས་ཀྱི་མཁའ་འགྲོ་བདུད་འདུལ་དབང་མོ་སེང་ཧ་མུ་ཁས་མངོན་
སུམ་དུ་རྗེས་སུ་བཟུང་བས་ཟུང་འཇུག་གྲུབ་པའི་རྒྱལ་ཐབས་ལ་འཛེགས་པའི་པདྨ་
གསང་སྔགས་བསྟན་འཛིན་དང་། མ་གཅིག་ལབ་ཀྱི་སྒྲོན་མས་རྗེས་སུ་བཟུང་
སྟེ་ཟབ་ལམ་བདུད་གྱི་གཅོད་ཡུལ་གྱི་བཀའ་བབས་པདྨ་ཆོས་དབྱིངས་རྡོ་རྗེ་སོགས་
མཁས་དང་གྲུབ་པའི་བཤེས་གཉེན། ནུས་མཐུ་ཅན་གྱི་སྔགས་པ་སོགས་གསང་
ཆེན་རྡོ་རྗེ་སྙིང་པོའི་བསྟན་པའི་ཀ་ཆེན་ལྟ་བུ་བཞི། ཐེག་མཆོག་ལྷ་ཡི་ཁང་བཟང་
གི་རྡོ་རྗེའི་གདུང་མ་ལྟ་བུ་བརྒྱད། ཟབ་ལམ་མཐར་སོན་གྱི་རྣལ་འབྱོར་དབང་
པོའི་རྟགས་ཚད་རྫོགས་པའི་དྲལ་ཕྱམ་ལྟ་བུ་ཉེར་བཞི་སོགས་བརྒྱུད་མར་བྱོན་པས་
བྱིན་གྱིས་བརླབས་པའི་ས་ཡི་ཆར། བོད་མིའུ་གདུང་དྲུག་ཏུ་གྲགས་པའི་ནང་
ཚན་ཨ་ལྕགས་འབྲུ་ཆུ་ཁམས་པའི་རུས་ཅན་སྔོན་སོག་པོ་ཝང་རྒྱལ་པོའི་བློན་ཆེན།
ཕྱིས་སུ་ཆོས་སྐྱོང་བའི་རྒྱལ་པོ་བསྟན་པ་ཚེ་རིང་གི་ལྷ་འབངས་སུ་གྱུར་ཅིང་།
ཡི་དམ་ལྷག་པའི་ལྷ་དུ་མའི་བསྐྱེད་རྫོགས་གདེང་དུ་ཁེལ་ཅིང་དྲག་སྔགས་ཀྱི་ནུས་
པའི་སྟོབས་རྩལ་རྨད་དུ་བྱུང་བའི་སྔགས་བརྒྱུད། སྦྲ་ཁྱིམ་གྱི་སྟེང་དུ་ཐུགས་

རྟེན་ཡོད་པའི་སྔགས་ཁྱིམ་བཅུ་གསུམ། ཞེས་སྡེ་བརྒྱད་བྲན་དུ་ཁོལ་ཞིང་ཕས་
རྒོལ་ཀུན་ཡང་འཇིགས་པའི་གནས་ཅན་གྱི་གདུང་རྒྱུད་སྟོབས་འབྱོར་དཔའ་རྩལ་
ལྡན་པ་དུ་མ་བྱུང་བས་མཚོན། ལུགས་ཟུང་གི་ཡོན་ཏན་ཕུན་སུམ་ཚོགས་པ་
ལས། རྗེ་ཉིད་ཀྱི་སྐུའི་ཁུ་བོ་ཨ་མྱེ་སྐལ་ལི་ཞེས་དཔལ་ལྡན་ཡེ་ཤེས་མགོན་པོ་
ཚོགས་ཀྱི་བདག་པོ་མངོན་སུམ་གྲུབ་པས་ཐུགས་ཀར་བཏགས་པའི་མེ་ལོང་གི་འོད་
ཁྱིམ་གཞན་ལ་ཕོག་པས་ཀྱང་བརྒྱལ་ཐབས་སུ་སྐྱེལ་ནུས་པའི་མཐུ་སྟོབས་ཀྱི་ཟིལ་
མངའ་ཞིང་། ཕྱིས་སྐུ་གཤེགས་རྗེས་སྐལ་ལིའི་མཆེད་ཡ་ཨ་མྱེ་གསང་སྔགས་
ཀཿཐོག་ཏུ་ཕེབས་ཏེ་དྲུང་ཆེན་རིན་པོ་ཆེ་སྒོ་འདག་སྦྱར་གྱིས་བཞུགས་པའི་སྒོ་དྲུང་
དུ་བྱོན་ནས། ཐུགས་ལ་སྐྱེས་པའི་ཉམས་མྱོང་གི་རྟོགས་འབུལ་མཛད་པས་ཤིན་
ཏུ་དགྱེས་ཚོར་ཆེན་པོས་ངེས་དོན་སྦས་པའི་རྣལ་འབྱོར་ཁྱེད་ལྟ་བུ་བྱོན་པ་སྤྲོ་
གསུངས་ནས་དངོས་སུ་མཇལ་འཕྲད་གནང་བ་ལ། ཨ་མྱེ་སྐལ་ལིའི་གདུང་
རུས་ཀྱི་དུམ་བུ་མདུན་དུ་ཕུལ་ནས་ཨ་མྱེ་འདིའི་སྐུ་ཚེ་དེར་དམར་ཆོག་མང་པོ་
མཛད་པ་སོགས་ཀྱིས་ཐུགས་གཏད་དང་རུས་པ་ལ་ཞལ་འགྲིམས་ཞུས་པས་འདི་
རང་རེ་གཉིས་ལྟ་བུའི་འདྲེན་སྟོན་བྱེད་དགོས་པ་ཞིག་མིན། སྔོན་ཨོ་རྒྱན་ཆེན་
པོས་དྲག་པོ་ཡང་གསང་གི་དབང་བསྐུར་པའི་ཚེ་ངེད་གཉིས་བདུད་རྩི་མཉམ་དུ་
འཐུང་བ་ཞིག་ཡིན་པར་གསུངས་པ་དང་། ཨ་མྱེ་གསང་སྔགས་ཀྱང་ཉིན་གཅིག་
གཞན་དུ་ཕེབས་པའི་ལམ་ནས་བྱིས་པ་ཆུང་ངུ་འགའ་ཞིག་རྩེད་མོ་བྱས་ཏེ་གནས་པ།
དེའི་ནང་ནས་བུ་ཆུང་གཅེར་བུ་ཞིག་ཨ་མྱེ་ལ་གཏད་ནས་རྒྱུག་སྟེ་རྐང་འོག་ཏུ་མགོ་
བོ་སྒུར་ནས་ཁྱེད་དང་མཉམ་པ་ཞིག་འབྱུང་བར་ཤོག་ཅེས་ཡང་ཡང་སྨོན་ཏེ་བོས་

པས། འཇུ་བླ་ཨ་མྱེ་གསང་སྔགས་ནས་རྟ་ཐོག་ནས་ཕྱིར་བལྟས་ཀྱིས། ང་
འདྲ་ཞིག་ནི་དཀའ་མོ་ཡིན་ཚོད་འོན་ཀྱང་བསླབ་གཉེར་སོགས་ནན་ཏན་དུ་བྱས་ན་
ཁྱེད་ཀྱང་བཟང་པོ་ཞིག་འོང་ངེས་ཞེས་བོས་ནས་སོང་བ། ཕྱིས་མང་དགེ་རྡོ་རྗེ་
འཆང་ཞེས་མཁས་བཙུན་གྲུབ་པའི་བདག་ཉིད་དུ་བྱུང་བ་མངོན་སུམ་ལུང་བསྟན་དུ་
སོང་བས་མཚོན། སྦས་ཚུལ་གྱི་རིག་འཛིན་གྲུབ་པའི་དབང་ཕྱུག་དེ་དང་། ཡང་
འཇུ་བླ་མདོ་སྡེ་ཞེས་པ་ལྷ་ལྡན་དུ་གནས་བསྐོར་ལ་ཕེབས་པས་དབུས་ཕྱོགས་སུ་
འབྲུམ་ནག་གི་ཡམས་རིམས་ཀྱིས་མི་ཕལ་ཆེར་འཆི་ལ་ཉེ་བའི་སྐབས། པོ་ཏ་
ལའི་ཕོ་བྲང་གི་རྩེ་ནས་བུད་མེད་ཞིག་གིས་ཁམས་པ་པདྨ་མདོ་སྡེ་ནས་སྨན་བྱིན་ན་
ཕན་ཆེར་འབྱུང་བའི་སྐད་ཀྱི་གདངས་ཆེན་པོས་བོས་པ་ལྟར་རྩད་བཅད་པས་ངོས་
ཟིན་ཏེ། སྨན་གྱི་ལག་ལེན་བྱས་ཏེ་བསྩལ་བས་ལྗོངས་དེར་ནད་ཟུག་རྒྱུན་ཆད་
པས་དེ་ཕྱིན་ཚེ་ཟད་ལས་ཟད་རེ་གཉིས་མ་གཏོགས་སྨན་ཁ་ལ་རེག་ཚད་འཆི་མ་མྱོང་
བ་སོགས་ཡོན་ཏན་དུ་མས་མཛེས་པའི་ཚུལ། རྗེ་བླ་མ་ཉིད་ཀྱི་ཞལ་ནས། ཡང་
གཅིག་འོད་གསལ་ལྷ་ཡི་རིགས། །གྲུབ་མཆོག་པདྨ་མདོ་སྡེ་ཞེས། །མཚུངས་
མེད་གུ་ཎ་ནཱ་ཐའི་འཕྲུལ། །གསང་བདག་དཔའ་བོའི་ཡེ་ཤེས་སྐུས། །མངོན་
སུམ་རྗེས་བཟུང་སྦས་པའི་ཚུལ། །ཙ་རི་ཏྲ་སོགས་གནས་ཡུལ་གྱི། །ཞིང་
སྐྱོང་ཡེ་ཤེས་མཁའ་འགྲོ་མས། །སྣ་ཚོགས་གསུང་གིས་ལུང་བསྟན་པ། །ལྔ་
ཕྲག་ལྔ་ཡི་དཀྱིལ་འཁོར་གྱི། །ལྷ་ཡིས་མངོན་སུམ་བྱིན་བརླབས་ཤིང་། །རང་
སྣང་བདུད་རྩིའི་དཀྱིལ་འཁོར་ནས། །གང་མཐོང་སྨན་དུ་རློབ་ནུས་པ། །འགྲོ་
བའི་རྒྱུ་འབྲས་ནད་སེལ་བ། །འབྲེལ་ཚད་དོན་དང་ལྡན་པ་དང་། །དྲེགས་པ་

བྲན་དུ་ཁོལ་བ་བྱུང་། །ཞེས་བསྔགས་པའི་སྦས་ཚུལ་ཚེ་རིག་འཛིན་པའི་ཚ་བོ།
ངང་ཚུལ་བཟང་ཞིང་རྒྱུད་འཇམ་པ་སོགས་བྱང་ཆུབ་སེམས་དཔའི་རིགས་ཅན་འཇུ་
མགོན་པོ་དར་རྒྱས་ཞེས་པ་སྐྱེད་ཡབ་དང་། ཆོ་འབྲང་སྨུག་པོ་གདོང་གི་མི་རྒྱུད་
ཆོས་འབྱོར་དཔའ་སྟོབས་སོགས་སྐྱེ་བོ་ཕལ་གྱི་སྨོན་གནས་དགེ་རྩེ་ཞེས་སྡེ་དགེའི་
ཕྱི་བློན་གྱི་ཁོང་གཏོགས་དཔོན་ཕྲན་དུ་མ་ཡོད་པའི་ནང་ནས་དཔོན་རྒྱུད་ཆོས་དར་གྱི་
བུ་མོ་སྲིང་ཆུང་ཞེས་པ་ཉིད་མ་ཡུམ་སྟེ། དེ་ལྟ་བུའི་གནས་སུ་ཕུན་སུམ་ཚོགས་
པའི་གཟིགས་པ་རྣམ་པ་ལྔ་ལྡན་གྱིས་བསམ་བཞིན་སྐྱེ་བའི་མྱུ་གུ་བཟུང་སྟེ་རབ་བྱུང་
བཅུ་བཞི་པ་ཟིལ་གནོན་ཞེས་པ་མེ་ཕོ་རྟ་ཡི་ལོ། རེས་གཟའ་བདུད་རྩིའི་ཐིག་ལེ་
དང་རྒྱུ་སྐར་ཆུ་སྟོད་རྩེན་པའི་འཕྲོད་སྦྱོར་ཕུན་སུམ་ཚོགས་པའི་ཉིན། པདྨའི་
བཀའ་སྡོད་ཡུལ་སྐྱོང་དགེ་བསྙེན་ཆེན་པོ་ཟླ་རྒྱལ་རྡོ་རྗེ་འཕན་ཕྱུག་གིས་སྲུང་བའི་ས་
ཡི་ཐིག་ལེ་ཡང་ཆུའི་དིང་ཆུང་ཞེས་པར་ངོ་མཚར་བའི་དགེ་མཚན་དུ་མ་དང་བཅས་
ཏེ་མཚན་དཔེའི་ཉིན་བྱེད་གསར་དུ་བཞད་པ་ལ། ཡུལ་ལུགས་དང་མཐུན་པའི་
ཞབས་འདེགས་ཀྱིས་རྒྱ་མཚོ་ཆེན་པོ་ལ་གནས་པའི་པདྨ་བཞིན་དུ་བསྐྱེད་བསྲིངས།
རྗེ་ཉིད་ཀྱི་ཁུ་བོ་དབོན་བླ་མ་སྒྲུབ་མཆོག་པདྨ་དར་རྒྱས་ཀྱིས་མི་ཕམ་རྒྱ་མཚོ་ཞེས་
པའི་མཚན་གྱི་ཅོད་པན་གསོལ་བ་དང་དུས་མཚུངས་སུ་རྟ་མཆོག་རྐྱང་བུ་ངོ་མཚར་
ཅན་ཞིག་ཀྱང་བཙས་པ། ཕྱིས་ཡབ་ཚང་ཁག་གཉིས་སུ་གྱེས་ཚེ་འཁྲུངས་གཞི་
དངོས་པོ་ལ་རྟ་དེ་གཞག་རྒྱུ་ལས་ཟུར་དུ་གཏང་མི་ཉན་གསུངས་པ་སྟེ་རྗེ་ཉིད་ཀྱིས་
ཞལ་བདག་མཛད་པ་ཞིག་ཀྱང་ཡོད་ལ། སྐུ་ན་ཆུང་ངུའི་དུས་ནས་ཐེག་པ་ཆེན་
པོའི་རིགས་ཀྱི་ཡོན་ཏན་གྱི་ལང་ཚོ་ནི་ཆེས་སྨིན་པའི་དབང་གིས། རྒྱལ་ཚབ་

བྱམས་པས། སྦྱོར་བའི་སྔོན་དུ་སྙིང་རྗེ་དང༌། །མོས་པ་དང་ནི་བཟོད་པ་དང་། །
དགེ་བ་ཡང་དག་སྤྱོད་པ་ནི། །རིགས་ཀྱི་རྟགས་སུ་ཤེས་པར་བྱ། །ཞེས་པ་
ལྟར། འགྲན་བྲལ་གྱི་མཁྱེན་རབ་དང་དད་པ་སྙིང་རྗེ་ངེས་འབྱུང་སོགས་བཅོས་
མིན་དུ་མངའ་ཞིང༌། རབ་ཏུ་བྱུང་བའི་ཕྱོགས་དང་དཔེ་ཆ་ཀློག་སྦྱང་ལ་ཆེར་
དགྱེས་ཤིང༌། ཡབ་ཚང་གི་རུ་བཀལ་བའི་ཚེ་ཀོ་སྒྲོམ་དུ་བཞུགས་པ་ལ་ཕྱག་
གིས་དབྱུག་གུ་ཞིག་ཐོགས་ནས་གྱེར་སྒོམ་གྱི་ཚུལ་མཛད་པ་དང་། ཡི་དམ་
འཇམ་དཔལ་ཞི་དྲག་དང་། ཆོས་སྐྱོང་གེ་སར་གཉིས་ལས་བསམ་རྒྱུ་མེད་པ་ལྟ་
བུ་བྱིས་པ་ཕལ་པའི་སྤྱོད་ཡུལ་ལས་འདས་ཤིང་། ཆུང་སེའུ་སྐྱེས་པ་ཚུན་ཆད་མ་
བསྙེལ་བར་ཐུགས་ལ་གསལ་བའི་དྲན་པ་མངའ། དགུང་གྲངས་དྲུག་བདུན་
སྐོར་ནས་བསླབ་གསུམ་གྱི་བདག་ཉིད་མཁས་བཙུན་རྒྱལ་བའི་སྲས་ཀྱི་ངང་ཚུལ་
ཅན་བླ་མ་གྲགས་པ་རྒྱལ་མཚན་ལས་སྡོམ་གསུམ་རྣམ་ངེས་ཀྱི་བཤད་པ་ཞིབ་མོར་
གསན་ཅིང་རྩ་བ་ཐུགས་འཛིན་གནང་། སྐུའི་ཁུ་བོ་དང་སོག་པོ་དགེ་བཤེས་ཤིག་
ལས་རྩིས་སྐར་ནག་གི་སྔོན་འགྲོ་བསླབས་པས་དཔྱིས་ཕྱིན་པར་མཁྱེན། དགུང་
གྲངས་བཅུ་སྐོར་ནས་འབྲི་ཀློག་གང་ལའང་ཐོགས་པ་མེད་ཅིང་ལྗགས་རྩོམ་ཡང་ཅི་
རིགས་གནང་སྟེ་རྡོ་ལེབ་ཀྱི་སྟེང་དུ་ཡི་གེར་བཀོད་པར་མཛད། འདི་སྐོར་འཇུ་
པའི་ཡུལ་གྱི་སྟེང་མགོ་ལོག་གི་ཇག་པ་སྟོང་དམག་ཅིག་བྱུང་བ་ལ་ཉམ་ང་མེད་པར་
དཔུང་དེའི་དབུས་སུ་མདའ་གཞུ་ཞིག་ཡོད་པ་བསྣམས་ཏེ་བྱོན་ནུས་པའི་དཔའ་བོའི་
སྙིང་སྟོབས་དང་། གོམ་པ་བརྒྱད་ཅུའི་མཚམས་སུ་ཁབ་རྩེར་རིལ་མ་བསླང་བ་
མདའ་ཡིས་གཏོར་ནུས་པའི་སྐུའི་སྒྱུ་རྩལ་ཡང་མངའ་བ་དང་། ཞལ་ལྕེ་བདེ་
20

ཞིང་ཐུགས་རྒྱུད་དྲང་བོ་སོགས་ཀྱིས་ཁབ་ཏུ་བཞུགས་ཀྱང་མི་ཆོས་ཀྱི་རྩེར་སོན་པ་
ཞིག་འབྱུང་ངེས་ཞེས་ཡུལ་མི་ཀུན་གྱིས་བསྔགས་བརྗོད་ཀྱི་གནས་སུ་གྱུར་པ་ཞིག་
མཆིས་པར་སྣང་ངོ་།།
གསུམ་པ་སོངས་རྒྱས་ཀྱི་བསྟན་པའི་སྒོར་ཞུགས་པའི་ཚུལ་ནི།
དགུང་གྲངས་བཅུ་གཉིས་པའི་སྟེང་ཡུལ་དེའི་སྤྱི་སྲོལ་ལྟར། གསང་ཆེན་བསྟན་
པའི་འབྱུང་གནས་འོག་མིན་ཨོ་རྒྱན་སྨིན་གྲོལ་གླིང་གི་ཆོས་བརྒྱུད་དཔལ་ཞེ་ཆེན་
བོསྟན་གཉིས་དར་རྒྱས་གླིང་གི་དགོན་ལག ཉེ་བའི་འཐུང་སྤྱོད་དེ་ཝི་ཀོ་ཊ་
དངོས་དང་རྣམ་དབྱེར་མ་མཆིས་པའི་རང་བྱུང་གསང་བའི་རྡོ་རྗེའི་གནས་ཆེན་པོའི་
ས་ཡི་ཆར་གནས་ཤིང་། མཁས་གྲུབ་ཀྱི་སྐྱེས་བུ་རྒྱུན་མི་འཆད་པ་འཇུ་མོ་ཧོར་
གསང་སྔགས་བཤད་སྒྲུབ་ཆོས་གླིང་དུ་གྲྭ་བཙུན་དཀྱུས་མའི་ཚུལ་དུ་བཞུགས་
ཤིང་། དེའི་ཚེ་དམ་པ་རྣམས་ནི་རྟག་ཏུ་གཙང་མའི་ཀུན་སྤྱོད་ལས་མི་འདའ་སྟེ།
སྐྱེས་རབས་ལས། ཉིན་མོའི་རྗེས་སུ་སྣང་བ་འབྲང་བ་བཞིན། །དེ་ཡི་རྗེས་སུ་
དམ་པའི་སྤྱོད་པ་འབྲང་། །ཞེས་གསུངས་པ་ལྟར། ཆུང་ངུའི་དུས་ཉིད་ནས་
ཀྱང་ཉི་མ་རེ་རེ་ཙམ་ཡོང་དོན་མེད་རྣམ་གཡེང་དུ་ཟད་ན་བདག་ལ་བློ་གྲོས་ཀྱི་འཇུག་
པ་ཅུང་ཟད་ཡོད་པ་ཆུད་ཟ་བར་དགོངས་ནས། ཐུགས་ངལ་ཤིན་ཏུ་ཆེ་བས་དུས་
རྟག་པར་བཤེས་གཉེན་མཁས་པ་ཞིག་དང་འཕྲད་ན་ཐོས་བསམ་འབའ་ཞིག་ལ་
བརྩོན་དགོས་དགོངས་པ་ཐུགས་ལ་འདུན་པའི་དབང་གིས། དགུང་གྲངས་བཅོ་
ལྔའི་སྟེང་རྫོགས་ཆེན་དགོན་དུ་ཕེབས་པ་ལ་རང་ཡུལ་གྱི་སྐྱེ་བོ་མང་ཞིག་དང་ལྷན་
དུ། སྣང་བཞི་མཐར་སོན་གྱི་གྲུབ་པའི་དབང་ཕྱུག་རྫོགས་སྤྲུལ་བཞི་པ་མི་འགྱུར་

ནམ་མཁའི་རྡོ་རྗེའི་མདུན་དུ་བྱོན་པ་ལ། •གཞན་རྣམས་ཀྱིས་ཚེ་ཚད་སོགས་ལུང་
བསྟན་མང་ཞིག་ཞུས་པ་ལྟར་སོ་སོར་ལན་དེ་འཕྲལ་བསྩལ་བའི་མཐར་རྗེ་ཉིད་ནས་
ཆེད་དུ་མ་ཞུས་ཀྱང་། ཁྱོད་ནས་དཔལ་ཆེན་འདུས་པ་གཙོ་བོར་གྱུར་པའི་ལྷག་
པའི་ལྷ་དྲག་པོ་ཞིག་གི་བསྙེན་སྒྲུབ་ཅིག་མཛོད་དང་ཁམས་གསུམ་དབང་དུ་འདུ།།
སྲིད་གསུམ་ཟིལ་གྱིས་ནོན་པ་ཞིག་འབྱུང་། ཚེ་འདིར་བདེ་སྡུག་འདྲེས་མ་འོང་།
དགུང་གྲངས་བརྒྱད་ཅུ་ཐུབ། ཅེས་སོགས་ལུང་བསྟན་མང་དུ་གསུངས་པ་ཕྱིས་
དགོས་པའི་གནས་གཞན་གཟིགས་ནས་དགུང་གྲངས་དེ་བཞིན་མ་བཞུགས་པ་
ཙམ་ལས། གཞན་ཐམས་ཅད་དུས་གསུམ་སྒྲིབ་མེད་ཀྱི་གཟིགས་པས་ལུང་
བསྟན་པ་བཞིན་མངོན་དུ་གྱུར་པ་ཡིན་ལ། དེ་དང་དུས་མཚུངས་སུ་སྤྲུལ་པའི་
གཏེར་ཆེན་ཆོས་ཀྱི་རྒྱལ་པོ་མཆོག་གྱུར་བདེ་ཆེན་གླིང་པས་ཟིལ་ཁྲོམ་གནས་ཞལ་
གསར་དུ་འགྱེད་པ་དང་དུས་མཚུངས་ཀྱིས། གནས་ཀྱི་རྩེ་བསྐོར་ལ་ཕེབས་
པས་སྨན་རྒྱལ་ཨ་རུ་རའི་ཆར་བབས་པ་ལས་ཐུ་བ་གང་ཙམ་བསྣམས་ཏེ་བྱོན་པ་
དང༌། གསན་སྦྱང་སོགས་གནས་དུས་དེར་སྟབས་མ་འགྲིགས་པས་སྨད་ཤོད་
ཕྱོགས་སུ་བྱོན་པ། རྗེ་ཉིད་དང་འཁྲུངས་ཡུལ་བ་ཅིག་པའི་རྒྱལ་སྲས་གཞན་ཕན་
མཐའ་ཡས་ཀྱི་དངོས་སློབ་བླ་མ་པདྨ་དང་འཕྲད་དེ་ཕྱག་བྲིས་བསྩལ་བ་བཞིན་
༧ཀུན་མཁྱེན་བླ་མ་མཁྱེན་བརྩེའི་དབང་པོ་གཏེར་ཀླུང་ཡབ་གནས་སུ་བཞུགས་པའི་
མདུན་དུ་བྱོན་ཏེ། བླ་མ་པདྨའི་ཕྱག་བྲིས་ཀྱང་ཕུལ་ནས་འཇམ་དཔལ་བསྟོད་
སྒྲུབ་ཀྱི་རིག་གཏད་དང་། འཇམ་དཔལ་སྨྲ་བའི་སེངྒེའི་རྗེས་གནང་། དབྱངས་
འཆར་ཞིག་བསླབ་རྒྱུ་བཅས་ཞུས་པས། འཇམ་དཔལ་གྱི་རྗེས་གནང་ནི་ཞག་ཁ་

ཤས་སྡོད་དང་བྱེད་ཆོག དབྱངས་འཆར་ནི་ལོ་ཉུང་དུས་བསླབས་མྱོང་རུང་ད་ནི་
བརྗེད་ཟིན། སྤྱིར་ལྷག་པའི་ལྷ་ཞིག་བསྒྲུབས་ཏེ་བློ་གྲོས་ཀྱི་འཇུག་པ་ཁྱད་པར་
ཅན་མ་ཐོབ་ན་གཞན་ཁོ་ན་ལས་བསླབས་པས་ཤེས་རྒྱུ་ཅི་ཡོད་གསུངས་ཏེ་འཇམ་
དཔལ་གྱི་རྗེས་གནང་བསྩལཾ། ཚུར་ལམ་ཕེབས་ཞོར་གངས་ཅན་རིགས་པར་སྨྲ་
བའི་འབྱུང་གནས་དཔལ་སྤུངས་ཐུབ་བསྟན་ཆོས་འཁོར་གླིང་དུ་ཕེབས་ནས་མཁན་
ཆེན་བྱང་ཆུབ་སེམས་དཔའ་ཀརྨ་བཀྲ་ཤིས་འོད་ཟེར་དང་ཐོག་མར་མཇལ་འཕྲད་
ཀྱིས། དེ་ནས་བཟུང་ཕན་ཚུན་ཡབ་སྲས་ལྟ་བུའི་ཐུགས་ནང་ཤིན་ཏུ་གཤིན་པས་
འགྲོགས་ཏེ་ཕྱིས་སུ་རྗེ་ཉིད་དང་ཐུགས་རྒྱུད་གཅིག་པ་རུ་ཞལ་བཞེས་གནང་ལ།
དཔལ་སྤུངས་དབོན་སྤྲུལ་ཐུགས་རྗེའི་གཏེར་ཆེན་མདུན་ནས་གསོ་བ་རིག་པ་
དཔལ་ལྡན་རྒྱུད་བཞིའི་བཤད་ཁྲིད་ཞིབ་པར་གསན་ཏེ་དཔྱིས་ཕྱིན་པར་ཐུགས་སུ་
ཆུད། མཁན་ཆེན་མངྒ་ལས་འཇམ་མགོན་ཀོང་སྤྲུལ་རིན་པོ་ཆེའི་མདུན་ནས་
དབྱངས་འཆར་རྩ་བའི་དཔེ་རྙིང་ཐོར་བུ་ཞིག་གཡར་བར་མཛད་པ་ལ་བསླབ་ཁྲིད་ཞུ་
ཡུལ་མེད་ཀྱང་། འཇམ་དཔལ་ལ་གསོལ་བ་ཡང་ཡང་བཏབ་སྟེ་དཔེ་གཟིགས་
ཁོ་ན་མཛད་པས་ཚིག་དོན་མན་ངག་སྙན་བརྒྱུད་བཀའ་རྒྱ་དང་བཅས་རྫོགས་པར་
ཐུགས་སུ་ཆུད་པར་བྱུང་གསུངས་ཤིང་ཕྱིས་འགྲེལ་པའང་མཛད། དེ་ནས་སླར་
རང་ཡུལ་དུ་ཕེབས་ནས་འཇུ་ཉུང་རི་ཁྲོད་འཆི་མེད་མཆོག་གྲུབ་གླིང་དུ་གྲུབ་པ་
མཆོག་གི་དེད་དཔོན་དམ་པ་སངས་རྒྱས་ཀྱི་བཀའ་སྲོལ་ལས་བྱོན་པ་འཇམ་དཔལ་
སྨྲ་བའི་སེངྒེའི་སྒྲུབ་ཐབས་གྲུབ་པ་མཆོག་གི་ཞལ་ལུང་གི་སྟེང་ནས། བསྙེན་
སྒྲུབ་རིལ་བུའི་བོགས་འབྱིན་དང་བཅས་པ་ཟླ་བ་བཅུ་དྲུག་དུ་གནང་བས་ཐུན་མོང་

དང་ཐུན་མིན་གྱི་གྲུབ་པའི་རྟགས་མཚན་སྤྱི་དང་བྱེ་བྲག་དུ་མ་མངོན་དུ་གྱུར་ཅིང་།
ལྷག་པར་རྒྱལ་ཀུན་ཡེ་ཤེས་སེམས་དཔའ་བློ་གཏེར་རྡོ་རྗེ་རྣོན་པོའི་ཞལ་མངོན་སུམ་
དུ་མཇལ། ཐུགས་ཀ་ནས་འོད་ཟེར་གྱི་སྣང་བ་ཞིག་བྱུང་བ་རྗེ་ཉིད་ལ་ཐིམ་པས་དེ་
ནས་བཟུང་མདོ་སྔགས་རིག་གནས་དང་བཅས་པའི་གཞུང་ཆེ་ཕྲ་ཐམས་ཅད་
གཟིགས་པ་ཙམ་གྱིས་ཐུགས་སུ་ཆུད་པའི་མཁྱེན་རབ་ཉིན་བྱེད་ལྷག་པར་གསལ་
བའི་ཚུལ་བསྟན་ནས། འཆད་རྩོད་རྩོམ་གསུམ་གང་ལའང་ཐོགས་པ་མེད་པས་
གཞན་དག་ལས་བསླབ་སྦྱང་གི་རྩོལ་བ་མ་དགོས་པ་ཞིག་བྱུང་བ་འདི་འཇམ་དཔལ་
གྱི་བཀའ་དྲིན་ཡིན་གསུངས། དགུང་གྲངས་བཅུ་བདུན་སྐབས་ཉག་དགྲའི་
དུས་ཟིང་གིས་བྱང་རྒྱུད་འབྲོག་སྡེ་མཐའ་དག་མགོ་ལོག་ཏུ་སོང་བས། རྗེ་ཉིད་
ཀྱང་ཕྱོགས་དེར་ཞབས་བཀོད་ཅིང་འདི་ཙམ་ནས་སྐར་རྩིས་ཀྱི་ས་རིས་ལ་མཁས་
པའི་ཕུལ་དུ་སོན་པའི་གྲགས་སྙན་གྱིས་འཁྱུད། དགུང་གྲངས་བཅོ་བརྒྱད་ཀྱི་
སྟེང་དུ་སྐུ་ཞངོ་འགྱུར་བཟང་དང་ལྷན་ཅིག་དབུས་གཙང་དགོངས་སྤྱོད་རྫོགས་པའི་
ཞིང་དུ་གནས་གཟིགས་ལ་ཕེབས་ནས། འབྲོག་རི་བོ་དགེ་ལྡན་དུ་གྲྭ་སར་ཟླ་བ་
གཅིག་ཙམ་བཞུགས་ནས། ལྷོ་གནས་རྒྱས་པར་ཕེབས་ཚེ། རང་བྱུང་པདྨ་
རྒྱལ་པོས་བྱིན་གྱིས་བརླབས་པའི་གནས་ཆེན་ཀུན་གྱི་ཡ་གྱལ་ལྷོ་བྲག་མཁར་ཆུའི་
ཕྱོགས་སུ་ཕེབས་པའི་ཚེ། ཐ་མལ་གྱི་སྣང་ཆ་དབྱིངས་སུ་ཐིམ་པས་སྣང་སྤྱོད་
ཐམས་ཅད་གང་སྣང་བདེ་སྟོང་གི་ཉམས་རྩལ་འཆར་ཏེ་སྐུ་ལའང་བདེ་དྲོད་འབར་བ་
ཞག་ཁ་ཤས་ཀྱི་བར་དུ་བྱུང་བ་ནི་གནས་དེའི་བྱིན་རླབས་སུ་ངེས་ཞེས་དེ་སྐབས་ཉེ་
གནས་ལ་ཞལ་འཕྲོས་སུ་ཕེབས་སོ།།

བཞི་པ་མཚན་ལྡན་གྱི་ཡོངས་འཛིན་བསྟེན་ཏེ་གསན་བསམ་གྱི་མཛད་པ་ནི།
འཕགས་པ་དཀོན་མཆོག་འབྱུང་གནས་ཀྱི་མདོ་ལས། དེ་ལྟར་བྱང་ཆུབ་སེམས་
དཔའ་ནི་གཞན་གྱི་དྲིང་ལ་མི་འཇོག་པ་དང་། གཞན་གྱིས་མི་དཀྲི་བར་འདོད་པ་
དང༌། གཞན་གྱི་ངོར་མི་བལྟ་བར་འདོད་ན་ཆོས་ཀྱི་དབྱིངས་ལ་རབ་ཏུ་འཇུག་
པའི་ཕྱིར་དགེ་བའི་བཤེས་གཉེན་རྣམས་ལ་བསྟེན་པར་བྱ། རྟོགས་པར་བྱ།
བསྙེན་བཀུར་བྱ། ཆོས་ཟབ་མོ་མཉན་པའི་ཕྱིར་ཡོངས་སུ་འདྲི་བའི་ངང་ཚུལ་
ཅན་དུ་བྱའོ། །ཞེས་གསུངས་པ་ལྟར། ལྷ་ལྡན་ནས་ཕྱིར་ཕེབས་རྗེས་མཁས་
ཤིང་གྲུབ་པའི་བདག་ཉིད་ལབ་སྐྱབས་མགོན་རྡོ་རྗེ་འཆང་དབང་ཆེན་གར་གྱི་དབང་
ཕྱུག་དགྱེས་རབ་རྡོ་རྗེའི་མདུན་དུ་བྱོན་པས་པཎྜི་ཏ་མ་ཏིའི་ལུགས་ཀྱི་རྗེ་བཙུན་འཇམ་
དཔལ་དཀར་པོའི་རྗེས་གནང་དང་། རྗེ་ཉིད་ཀྱིས་མཛད་པའི་སྒྲུབ་ཐབས། བྱིན་
རླབས་ཀྱི་བབ་འགྲན་བྲལ་བཅས་པའི་ཁྲིད་ལུང་དང་། ལྷ་རིགས་བདེ་ཆེན་རོལ་
པ་རྩལ་༼སྨིན་གཏེར་རྒྱལ་སྲས་རིན་ཆེན་རྣམ་རྒྱལ་སྐུ་སྐྱེ་དེ་མ་ཐག་པ་དྭགས་པོ་ལྷ་རྒྱ་རིར་འཁྲུངས་
པའི་གཏེར་སྟོན།༽གྱི་དག་སྣང་སེང་ཆེན་རྡོ་རྗེ་ཚེ་རྒྱལ་གྱི་སྲོག་གཏད་བཅས་བསྩལ་
ནས། སྐྱབས་མགོན་ཉིད་ལ་ཐུགས་ཀྱི་སྲས་མཆོག་རྗེ་བཙུན་བློ་གཏེར་དབང་
པོས་རྗེས་སུ་བཟུང་ཞིང་འཇམ་དཔལ་གྱི་མཚན་ཅན་བཞི་འབྱུང་བ་ལས། ཁྱད་
པར་དུ་འཕགས་པའི་སློབ་མ་གཅིག་ཁྱེད་ཉིད་ཡིན་ཞིང་སྐུ་ཚེའི་སྨད་དུ་རྒྱ་ནག་གི་
ཡུལ་དུ་འབྱོན་རྒྱུ་ཞིག་བྱུང་ན། ནོར་དང་ཆོས་གཉིས་ཀའི་འགྲོ་དོན་བསམ་མི་
ཁྱབ་པར་འབྱུང་བའི་ལུང་བསྟན་ཡང་བསྩལ་ཏེ་ཐུན་མོང་མ་ཡིན་པའི་ཐུགས་
བརྩེས་ཉེ་བར་བསྐྱངས་ནས། རྗེ་དེ་ཉིད་ཀྱི་སྒྲུབ་གནས་རྫུ་འཕྲུལ་ཕུག་པ་ཞེས་

པདྨ་གསང་སྔགས་བདེ་ཆེན་དགའ་འཁྱིལ་དུ་འཇམ་དཔལ་དཀར་པོ། རྟ་མགྲིན་
ཡང་གསང་བཅས་ཀྱི་བསྙེན་སྒྲུབ་མཐར་སོན་པར་གནང་སྟེ། འཇམ་དཔལ་གྱི་
དབང་དང་བསྙེན་པ་གཉིས་ཀའི་རྗེས་མ་ཤའི་ལས་སྦྱོར་གཉིས་ཆར་སྒྲུབ་གཞུང་
ནས་བཤད་པའི་གྲུབ་པའི་རྟགས་མཚན་མངོན་སུམ་དུ་གྱུར་ཅིང་། ཐུན་མོང་མ་
ཡིན་པའི་རྟེན་འབྲེལ་གྱི་དགེ་མཚན་དུ་མའི་སྒོ་འཕར་ཡངས་པར་ཕྱེ་བས། སེང་
ཆེན་དགྲ་བླའི་རྒྱལ་པོ་དེ་ནས་བཟུང་ཆོས་སྐྱོང་གི་གཙོ་བོར་བསྙེན་ཅིང་འདི་ལ་
བསྟེན་པའི་ངོ་མཚར་གྱི་ཆོས་སྐོར་ཟབ་རྒྱས་དུ་མའང་མཛད་པར་སྣང་། འཕགས་
མཆོག་ཕྱག་ན་པདྨོ་དངོས་སྣང་འཇིགས་མེད་ཆོས་ཀྱི་དབང་པོའི་མདུན་ནས་ཞག་
ལྔའི་ཁོངས་སུ་སྤྱོད་འཇུག་ཤེས་རབ་ལེའུའི་བཤད་ཁྲིད་གསན་པས། ཚིག་དོན་
གྱི་ཟབ་གནད་མཐའ་དག་ཐུགས་སུ་ཆུད་དེ་སྔ་འགྱུར་རྡོ་རྗེ་སྙིང་པོའི་ལྟ་སྒོམ་གྱི་ཟབ་
གནད་རྗེན་པར་སྟོན་པའི་འགྲེལ་བཤད་ངོ་མཚར་ཅན་ཡང་མཛད། གཞན་ཡང་
འོད་མདོ་དང་འཇམ་དཔལ་མཚན་བརྗོད་སོགས་ཀྱང་གསན་ཅིང་
། ཁྱད་པར་དུ་
ཡོངས་རྫོགས་བསྟན་པའི་ཤིང་རྟ་འཇམ་པའི་དབྱངས་དངོས་ཐམས་ཅད་མཁྱེན་པ་
མཁྱེན་བརྩེའི་དབང་པོའི་ཞབས་པད་མཉེས་པ་གསུམ་གྱིས་བསྙེན་ཏེ། སློབ་
དཔོན་མ་ཏིའི་ལུགས་ཀྱི་འཇམ་དཔལ་དཀར་པོའི་ཆོས་སྒོ་ཐོག་མར་ཕྱེས་པ་ནས་
བཟུང་སྔོན་རྗེས་ཅི་རིགས་པར་ཐུན་མོང་དང་ཐུན་མིན་གྱི་གཙུག་ལག་གི་སྒོ་དུ་མའི་
བཤད་ཁྲིད་དང༌། ཁྱད་པར་ཉེ་བརྒྱུད་དུ་བྱོན་པའི་མཁན་ཆེན་ཞི་འཚོའི་ལེགས་
བཤད་དབུ་མ་རྒྱན། རྒྱལ་ཚབ་བྱམས་མགོན་གྱི་འབྱེད་གཉིས། པཎ་ཆེན་བི་
མ་ལའི་འཇམ་དཔལ་སྒྱུ་འཕྲུལ་དྲྭ་བའི་རྩ་རྒྱུད་ཀྱི་འགྲེལ་པ། སློབ་དཔོན་པདྨའི་
26

མན་ངག་ལྟ་བའི་ཕྲེང་བས་མཚོན་པའི་བཀའ་བབས་ཆེན་པོ་བདུན་གྱི་གསང་མཛོད་
ལས་བྱོན་པའི་ཆོས་སྐོར་སོགས་རྒྱུན་དཀོན་ཞིང་བསྟན་པའི་སྲོག་ལྟ་བུ་ཁྱོད་
འཕགས་དུ་མ་དང་། གསར་རྙིང་རིས་མེད་ཀྱི་རྡོ་རྗེ་ཐེག་པའི་རྒྱུད་ལུང་མན་ངག་
གི་གསང་བ་ཟབ་མོའི་སྨིན་བྱེད་ཀྱི་དབང་། གྲོལ་བྱེད་ཀྱི་ཁྲིད། རྒྱབ་རྟེན་
བཤད་པ་ལུང་གི་སྐོར། མན་ངག་ཕྱག་བཞེས་ཀྱི་དམར་ཁྲིད་སོགས་ཟབ་པ་དང་
རྒྱ་ཆེ་བའི་ཐུགས་ཀྱི་མནོག་ཆོས་ཐམས་ཅད་ལྷག་ལུས་མེད་པ་བུམ་པ་གང་བྱོའི་
ཚུལ་དུ་དགྱེས་པ་ཆེན་པོས་བསྩལ་ཅིང་། སློབ་ཚོགས་རྒྱུ་སྐར་གྱི་ཕྲེང་བ་ལྟ་བུའི་
དབུས་ན་དཀར་པོའི་ཚེས་ཀྱིས་འཁྱུད་པའི་ཟླ་བ་ཉ་བའི་དཀྱིལ་འཁོར་བཞིན་དུ།
ཐུན་མོང་མ་ཡིན་པའི་བསྔགས་བརྗོད་དང་ཐུགས་བརྩེས་རྒྱུན་པར་བསྐྱངས་ཏེ་
དགོངས་ཀློང་དབྱེར་མེད་གྱུར། གཞན་ཡང་ཟབ་གསང་བཀའ་ཡི་སྡུད་པོ་རྒྱལ་
བས་ལུང་བསྟན་འཇམ་མགོན་བློ་གྲོས་མཐའ་ཡས་ལས་བརྡ་སྤྲོད་རིག་པའི་གཞུང་
ཙན་དྲ་པ་སི་ཏུའི་འགྲེལ་ཆེན་དང་བཅས་པ་དང་། དངུལ་ཆུ་བཙོ་བཀྲུ་ཆེན་མོའི་
ཕྱག་ལེན་སོགས་ཐུན་མོང་དང་། དཔལ་དམ་པ་དང་པོའི་སངས་རྒྱས་དུས་ཀྱི་
འཁོར་ལོ་ཇོ་ལུགས་ཀྱི་དབང་ཆེན་སོགས་གསར་མའི་ཕྱོགས་དང༌། འཇམ་
དཔལ་ཚེ་བདག་ལྕགས་འདྲ་ལྕགས་སྡིག་སོགས་དང་། མངའ་བདག་ཉང་གི་
གཏེར་བྱོན་བཀའ་བརྒྱད་བདེ་གཤེགས་འདུས་པ་གླེགས་བམ་དགུ་ཡོངས་རྫོགས་
སོགས་རྙིང་ཕྱོགས་ཀྱི་ཟབ་ཆོས་དུ་མས་མཚོན་པའི་ཐུན་མོང་མ་ཡིན་པའི་སྨིན་
གྲོལ་མཐའ་ཡས་པ་དང་། སྒ་སྟོད་བན་ཆེན་དགོན་གྱི་ར་དྷཱ་བླ་མ་རྡོ་རྗེ་འཛིན་པ་
བསྟན་འཛིན་དབང་པོ་ལས་ཟབ་ལམ་ནཱ་རོ་ཆོས་དྲུག་གི་སྨིན་ཁྲིད་འཕྲུལ་འཁོར་དང་

བཅས་པ་དང་།: ཞེ་ཆེན་རབ་འབྱམས་འགྱུར་མེད་ཀུན་བཟང་བསྟན་པའི་ཉི་མ་
ལས་རཏྣའི་ཚེ་སྒྲུབ་གསང་བ་འདུས་པའི་སྨིན་བྱེད་རྒྱས་བསྡུས། ཕན་ཁང་
མཁན་རིན་པོ་ཆེ་དཔལ་ལྡན་བློ་གྲོས་རྒྱལ་མཚན་ལས་ས་ལུགས་རྡོ་རྗེ་འཇིགས་
བྱེད་ལྷ་དགུའི་དབང་བཀའ་ཡོངས་རྫོགས། རྫོགས་ཆེན་མཁན་རིན་པོ་ཆེ་པདྨ་
བཛྲ་ལས་སྒྱུ་འཕྲུལ་དྲྭ་བ་རྩ་རྒྱུད་ཀྱི་བཤད་པ་སོགས་དུ་མ་དང་། རྒྱ་རོང་ནམ་
སྤྲུལ་ཀུན་བཟང་ཐེག་མཆོག་རྡོ་རྗེ་ལས་གཤིན་རྗེ་ཁྲོ་ཆུའི་སྐོར་ཡིག་ཆ་དུ་མའི་ལུང་
དང་། དགེ་བའི་བཤེས་གཉེན་ཆེན་པོ་ཀཱི་ལུང་རྟོགས་ལྡན་བསྟན་པའི་རྒྱལ་
མཚན་ལས་རྫོགས་པ་ཆེན་པོ་ཡེ་ཤེས་བླ་མའི་སྨིན་ཁྲིད། བླ་མ་དམ་པ་དཔལ་
ལྡན་ལས་རྒྱལ་བའི་བཀའ་འགྱུར་རིན་པོ་ཆེ་ཡོངས་སུ་རྫོགས་པའི་ལྗགས་ལུང་།
སེ་ཤུལ་དགེ་བཤེས་ལྷ་རམས་པ་ལས་མངོན་པ་མཛོད། བླ་མ་པདྨ་ལས་རྒྱལ་
ཚབ་བྱམས་པའི་ཆོས་ལྔ་དང་། ངོར་པ་རྡོ་རྗེ་འཛིན་པ་བློ་གཏེར་དབང་པོ་ལས་
ཚད་མ་རིགས་པའི་གཏེར་སོགས་ཀྱིས་མཚོན་གྲུབ་མཐའ་རིས་སུ་མ་ཆད་པའི་
ཡོངས་འཛིན་དུ་མ་ལས། སྔ་འགྱུར་རྒྱུད་འབུམ་རིན་པོ་ཆེ་དང་། བཀའ་
གཏེར་དག་སྣང་གི་ཆོས་བཀའ་མདོ་སྒྱུ་སེམས་གསུམ། སྙིང་ཐིག་གསར་རྙིང་།
གཏེར་ཁ་གོང་འོག་སོགས་ཀྱི་གསན་བཞེས་དུ་མ་གནང་སྟེ་མང་དུ་ཐོས་པ་རྒྱ་མཚོ་
ལྟ་བུའི་ཕ་རོལ་དུ་སོན་པར་མཛད་ཀྱང་། གསར་རྙིང་གི་ཆོས་སྐོར་དམིགས་
བསལ་གསན་བཞེས་གནང་རིགས་འདི་དང་འདི་ཞེས་གསན་ཐོ་སོགས་ཞིབ་པར་
མི་སྣང་བས་མཐའ་དག་ངེས་པ་ཅན་དུ་ཡི་གེའི་ལམ་དུ་འདྲེན་མ་ནུས་ལ། དེ་
ཐམས་ཅད་ཀྱང་ཞུས་ཞུས་ཐོབ་ཐོབ་ཀྱི་རྣམ་གྲངས་ཁོ་ན་ཙམ་མ་ཡིན་པར།

དཔང་ལོ་བློ་གྲོས་བརྟན་པོས། སྔོན་ཚེ་སྦྱངས་པས་སྐྱེ་བ་འདིར། །གཞུང་
རྣམས་རྩེད་མོའི་ཞར་ལ་ཤེས། །ཞེས་གསུངས་པ་ལྟར། སྐུའི་སྐྱེ་བ་དཔག་ཏུ་
མེད་པའི་སྔོན་རོལ་ནས་དམ་པའི་ཆོས་མཆོག་ཡངས་པའི་ཆུ་གཏེར་ཆེན་པོའི་
འཇིངས་ལྟ་བུ་ཐམས་ཅད། ཡང་དག་པར་ཐུགས་སུ་ཆུད་པའི་གཟུངས་སྤོབས་
བློ་གྲོས་ཀྱི་འདབ་སྟོང་རྣམ་པར་བཞད་པའི་དཔལ་གྱིས་མཛེས་པའི་དྲི་མེད་ཡེ་ཤེས་
ཀྱི་གཟིགས་པའི་ཆོས་ཀྱི་སྤྱན་རས་ཤིན་ཏུ་གཙང་བས། འཇིགས་བྲལ་སྤོབས་
པའི་གཏེར་ཆེན་པོ་བརྒྱད་ལ་དབང་ཐོབ་པ་སྟེ། རྒྱ་ཆེར་རོལ་པ་ལས། བརྗོད་
པ་མེད་པ་དྲན་པའི་གཏེར་དང་། བློ་གྲོས་རབ་ཏུ་འབྱེད་པ་བློ་གྲོས་ཀྱི་ག་ཏེར་དང་།
མདོ་སྡེ་ཐམས་ཅད་ཀྱི་དོན་གྱི་རྣམ་པ་ཁོང་དུ་ཆུད་པས་རྟོགས་པའི་གཏེར་དང་།
ཐོས་པ་ཐམས་ཅད་ཀུན་དུ་འཛིན་པས་གཟུངས་ཀྱི་གཏེར་དང་། ལེགས་པར་
བཤད་པས་སེམས་ཅན་ཐམས་ཅད་ཚིམས་པར་བྱེད་པས་སྤོབས་པའི་གཏེར་དང་།
དམ་པའི་ཆོས་ཡོངས་སུ་སྲུང་བས་ཆོས་ཀྱི་གཏེར་དང་། དཀོན་མཆོག་གསུམ་
གྱི་རིགས་རྒྱུན་མི་གཅོད་པས་བྱང་ཆུབ་སེམས་ཀྱི་གཏེར་དང་། མི་སྐྱེ་བའི་ཆོས་
ལ་བཟོད་པ་ཐོབ་པས་སྒྲིབ་པའི་གཏེར་ཏེ་གཏེར་ཆེན་པོ་བརྒྱད་པོ་དེ་དག་ཐོབ་པར་
གྱུར་ཏོ། །ཞེས་གསུངས་པ་ལྟར། ཐུན་མོང་གི་གདུལ་བྱ་རྗེས་སུ་འཛིན་པའི་
མིག་ལྟོས་ཀྱིས་ཕལ་པའི་སྣང་ངོ་དང་སྒོ་བསྟན་ཏེ་གོང་འོག་ཏུ་སྨོས་པས་མཚོན་
པའི་བཤེས་གཉེན་རྣམས་ལས་བཤད་ཁྲིད་ཀྱི་རྒྱུན་གསན་པ་ཙམ་ལས། བཀའ་
དང་དགོངས་འགྲེལ་གྱི་གཞུང་ཐམས་ཅད་ལ་ཐོག་མ་ཉིད་ནས་བསླབ་སྦྱང་སོགས་
ཅི་ཡང་མི་དགོས་པར་དེ་དག་གི་དོན་དཔྱིས་ཕྱིན་པར་མཁྱེན་པའི་ཚུལ་ཐུན་མོང་གི་

སྣང་ངོར་ཡང་གྲུབ་སྟེ། འདི་ལྟར། མཚུངས་བྲལ་དགེ་བའི་བཤེས་གཉེན་
འཇུ་དབོན་འཇིགས་མེད་རྡོ་རྗེ་ལས་ཤེས་རབ་ཀྱི་ཕ་རོལ་ཏུ་ཕྱིན་པ་སྡུད་པའི་རྩ་བའི་
ལུང་ཙམ་གསན་འཕྲལ། རྗེ་ཉིད་ནས་ཕར་ལ་ལྗགས་བཤད་ཟླ་བ་གཅིག་ཙམ་དུ་
མཛད་པ་དང་། འབུམ་གསར་དགེ་བཤེས་ངག་དབང་འབྱུང་གནས་ལས་དབུ་
མ་འཇུག་པ་གསན་ཚེ་བཤད་ལུང་ཙམ་ལས་ཞིབ་ཁྲིད་འོ་བརྒྱལ་མི་དགོས་གསུངས་
པས། བཤད་ལུང་ཕུལ་ཟིན་པ་དང་རྒྱུགས་ཤིག་ཕུལ་གསུངས་པར། གཞུང་
དེའི་དབུ་ནས་མར་བཤད་པ་བཏང་བས། དགེ་བཤེས་ནས། ཁོ་བོ་ནི་དགེ་
བཤེས་ཀྱི་མིང་ཐོབ་ནའང་རྗེ་འདིའི་ཐུགས་ཀྱི་བློ་གྲོས་ཀྱི་ཆ་ཤས་ཙམ་ཡང་མ་
མཆིས་སོ། །ཞེས་ངོ་མཚར་གྱི་དྭངས་བ་སྟོན་པས་འཁོར་གྱི་དབུས་སུ་བསྔགས་
པའི་མེ་ཏོག་ཡང་ཡང་འཐོར་བར་མཛད་པ་དང་། དབུ་མ་རྒྱན་དང་འབྱེད་གཉིས་
སོགས་ཀུན་མཁྱེན་མཉྩ་གོ་ཁ་ལས་བཤད་ལུང་ཙམ་གསན་ཏེ། དེ་འཕྲལ་གཞུང་
དེའི་དོན་ལ་གནས་པའི་ཐུན་མིན་དགོངས་པའི་ཟབ་གནད་ཐེག་མཆོག་དབུ་མ་ཆེན་
པོའི་གྲུབ་པའི་མཐའི་ལུང་རིགས་མཐའ་དག་རྗེན་གཅེར་དུ་སྟོན་པས། ལོག་
སྨྲའི་མུན་པ་དཔྱིས་ནས་འབྱིན་པའི་ལེགས་བཤད་ཀྱི་འགྲེལ་ཆེན་རྣམས་ཐོགས་པ་
མེད་པར་མཛད་ནས། རབ་འབྱམས་རིགས་པར་སྨྲ་བའི་ཁྱུ་མཆོག་དུ་མའི་
དབུས་སུ་ལུང་རིགས་སེངྒེའི་སྒྲ་ཆེན་པོ་འཇིགས་པ་དང་བྲལ་བར་བསྒྲགས་པས།
དེ་ཐམས་ཅད་ཀྱང་ངོ་མཚར་གྱི་དྭངས་བ་ཆེན་པོ་སྙིང་ལ་རྒྱས་པས། ཨེ་མ་
འཕགས་པའི་ཡུལ་གྱི་ཤིང་རྟ་མཆོག་རྣམས་སླར་ཡང་ས་ལ་འཕོས་པ་ལྟ་བུའི་རྣམ་
དཔྱོད་མངའ་བ། ཞེས་གུས་པའི་ཕྱག་དང་བཅས་པས་གཟུ་བོའི་ཐུགས་ཀྱིས་
30

ཡང་ཡང་བསྔགས་པའི་ཚུལ་ཀུན་གྱི་མཐུན་སྣང་དུ་གྲུབ་པ་ལྟར་ལ། རྫོང་གསར་
བཀྲ་ཤིས་ལྷ་རྩེ་ནས་རྗེ་མཁྱེན་བརྩེ་ཞབས་ཀྱི་ཕྱག་དཔེ་གཙོ་བོར་གྱུར་པའི་བཀའ་
དང་དགོངས་འགྲེལ་རྒྱུད་དང་མན་ངག་སོགས། འཕགས་བོད་དང་གསར་རྙིང་
གཞན་གྱི་གྲུབ་མཐའི་ཡིག་ཆ་དུ་མའི་གནད་ལ་དཔེ་གཟིགས་མཛད་པའི་ཚེ་ཡང་།
སོ་སོ་ཡང་དག་པའི་རིག་པ་བཞི་ལ་དབང་འབྱོར་པས་སྐྱེས་སྦྱངས་མཁྱེན་རབ་ཀྱི་
རྣོ་མྱུར་ཟབ་ཁྱད་འགྲན་ཟླ་དང་བྲལ་བས། གླེགས་བམ་དེའི་ཐོག་མཐའ་དང་བར་
སྐབས་རྣམས་ནས་ཕྲེང་གསུམ་བཞི་ཙམ་ལས་མཐར་ཆགས་སུ་ཞིབ་གཟིགས་མི་
དགོས་པར། ཉིན་རེར་པུསྟིཀདགུ་རེ་ཙམ་གཟིགས་ཏེ་ཚིག་དོན་གྱི་གནད་
མཐའ་དག་མ་ནོར་མ་འདྲེས་པར་ཐུགས་སུ་ཆུད་པར་གསུངས་ཤིང་། ཚུལ་དེའི་
སྔ་ཕྱིར་བཀའ་འགྱུར་ཚར་བདུན་དཔེ་བལྟ་གནང་བ་དང་། འདུལ་བ་མདོ་རྩ་ལ་
ཐོག་མར་ལན་གཅིག་གཟིགས་པས་ཅུང་ཟད་གོ་དཀའ་བ་ལྟ་བུར་སྣང་ཡང་།
རྗེས་འདུལ་བོད་བཅུ་གསུམ་ཚང་བར་དཔེ་གཟིགས་ཟིན་པ་དང་དེ་ལ་མི་ཤེས་རྒྱུ་
ཚིག་གཅིག་ཀྱང་མ་བྱུང་གསུངས་ཤིང་། ཡང་སྐབས་ཤིག་བད་ཀན་གྲེ་ཐོགས་
ཀྱིས་བསྙུན་པས་འཛིང་རྣམ་རྒྱལ་མགོན་ཁང་ལ་ཞབས་བསྐོར་གནང་བས།
སྙུན་ཡར་དྭངས་ཀྱི་དུས་སུ་དཔལ་འཛིང་དགོན་ནས་བསྟན་འགྱུར་གྱི་དཔེ་གཡར་
ཏེ་གཟིགས་པ་ལ་པུསྟི་བཅུ་གཉིས་ཉིན་གསུམ་གྱི་ཁོངས་སུ་གཟིགས་གྲུབ་སྟེ་དཔེ་
ཕྱིར་བསྐྱལ་བ་ལ། ཉེ་གནས་བླ་མ་རིག་མཆོག་ཡོད་པས་ཁོང་ནས་དེ་ཐམས་
ཅད་ཐུགས་སུ་ཆུད་དམ་ཞུས་པས་ཚིག་མཐར་ཆགས་སུ་མ་ཟིན་ཀྱང་དོན་གནད་
ཚང་བར་མཁྱེན་ཅེས་ཞལ་ནས་དངོས་སུ་གསུངས་པ་དང་། ཁྱད་པར་སྔ་འགྱུར་

རྒྱུད་འབུམ་རིན་པོ་ཆེ་ཡོངས་སུ་རྫོགས་པའི་ཚིག་དོན་མ་ལུས་པ་ཐུགས་ལ་མངའ་
བས། ཟླ་བ་རེ་རེའི་ཁོངས་སུ་ཡང་དེ་ཐམས་ཅད་ཚར་རེ་མ་མཐའ་བྱས་པ་ཐུགས་
ནས་ཞལ་འདོན་དུ་རྟག་པར་གནང་ཞིང་། དེ་དག་ལས་ཚིགས་སུ་བཅད་པ་
གཅིག་ཙམ་ཡང་གོང་འོག་གར་ཡོད་རྒྱུད་ལས་ལུང་དུ་སྡེབ་པ་སོགས་ཀྱི་ཚེ་དཔེ་ལ་
གཟིགས་རྟོག་སོགས་གཏན་ནས་མི་དགོས་པར་ཐུགས་ལ་གསལ་བར་མངའ་བར་
གསུངས་ཤིང་། དེ་ལྟར་མི་བརྗེད་པའི་གཟུངས་དང་ཆགས་ཐོགས་ལས་འདས་
པའི་ཆོས་སྤྱན་རྡུལ་དང་བྲལ་བས། བགྲང་ཡས་ཆོས་ཀྱི་སྒོ་རབ་འབྱམས་
མངོན་པར་མཁྱེན་ཅིང་ཐུགས་སུ་རྟོགས་པའི་ཟབ་དོན་ཐམས་ཅད། ཇི་སྐད་དུ།
དགེ་སློང་དག་གམ་མཁས་རྣམས་ཀྱིས། །བསྲེགས་བཅད་བརྡར་བའི་གསེར་
བཞིན་དུ། །ལེགས་པར་བརྟགས་ལ་ང་ཡི་བཀའ། ། བླང་བར་བྱ་ཡི་གུས་
ཕྱིར་མིན། །ཞེས་གསུངས་པ་ལྟར། ཐུབ་པ་ཆེན་པོའི་ཐེག་པ་ཆེ་ཆུང་གི་སྡེ་
སྣོད་ཀྱི་བཀའ་དང་། སྔགས་ཕྱི་ནང་གི་རྒྱུད་སྡེ། འཕགས་བོད་ཀྱི་མཁས་
ཤིང་གྲུབ་པ་དུ་མའི་དགོངས་འགྲེལ་སོགས་དམ་པའི་ཆོས་ཀྱི་རྒྱ་མཚོ་ཆེན་པོར་
རྨད་དུ་བྱུང་བའི་རྣམ་དཔྱོད་ཀྱི་གྲུ་གཟིངས་ཉེ་བར་ཞུགས་ཏེ་རང་གཞན་གྱི་ལྟ་བ་
གྲུབ་མཐའི་ཁས་ལེན་ ཐུན་མོང་དང་ཐུན་མིན་གྱི་དགོངས་པ་ཟབ་མོའི་གནད།
མ་རྟོགས་ལོག་རྟོག་གི་སྨྲ་བོ་ངན་པའི་སྐྱོན་སོགས་ཐམས་ཅད་མ་འདྲེས་པར་ལུང་
རིགས་ཀྱི་ཚད་མའི་ངེས་པ་དང་བཅས་པས་ཡང་ཡང་དཔྱད་དེ། གང་ཞིག་དེ་
བཞིན་གཤེགས་པའི་དགོངས་པ་དང་མི་འགལ་ཞིང་དྲི་མེད་རྒྱལ་བ་དགྱེས་པའི་
ལམ་བཟང་ཡང་དག་པའི་ལམ་དང་རྗེས་སུ་མཐུན་པའི་ལྟ་སྒོམ་གྱི་ལམ་སྲོལ་དྲི་མ་
32

མེད་པའི་ནོར་བུ་མཆོག་གི་དབྱིག་རྣམས་སྙིང་པོའི་ཚུལ་དུ་ཉེ་བར་བླངས་ཤིར་།
དེའི་ཟབ་པ་དང་རྒྱ་ཆེ་བའི་གནད་ཐམས་ཅད་ཚུལ་བཞིན་བཀྲོལ་ཏེ་འདི་ན་རྣམ་དཔྱོད་
ཀྱི་སྐལ་པ་དགེ་བའི་རྗེས་འཇུག་དག་ལ་ཕ་ཕོག་ཏུ་བསྩལ་བར་མཛད་པ་སྟེ། རྗེ་
ཉིད་ཀྱི་ཞལ་ནས་ཀྱང་། ཕྲན་ཆུང་ངུའི་དུས་སུ་གསར་རྙིང་གི་དགེ་བའི་བཤེས་
གཉེན་བཟང་ལ་མང་བར་བཞུགས་པའི་སྐབས་ལྟ་བུ་ཡིན་ཞིང་། རང་ནས་རྒྱལ་
སྲས་མཁས་པའི་ཁྱུ་མཆོག་དཔལ་སྤྲུལ་རིན་པོ་ཆེའི་མདུན་ནས་སྤྱོད་འཇུག་ཤེར་
ལེ་ཙམ་ལས་གཞན་ཆེར་ཐོས་པ་མ་བྱུང་། ཕྱིས་བླ་མ་དང་ལྷག་པའི་ལྷ་ཡི་བཀའ་
དྲིན་གྱིས་དཀའ་ཚེགས་ཆེར་མ་དགོས་པར་དཔེ་བཀླགས་པ་ཙམ་གྱིས་དེ་དག་གི་
དཀའ་གནད་རྣམས་ཁྲོལ་བ་བྱུང་། དེ་ཡང་བསླབ་གཉེར་གནང་བའི་དུས་སུ་
གསར་ཕྱོགས་ཀྱི་དཔེ་རྣམས་ཤེས་སླ་བར་བྱུང་ཞིང་སྔ་འགྱུར་གྱི་གཞུང་རྣམས་གོ་
དཀའ་བར་བྱུང་ཡང་། ་རང་གིས་མི་གོ་བ་མ་གཏོགས་རིག་འཛིན་བརྒྱུད་པའི་
གཞུང་ཟབ་མོ་འདི་རྣམས་ལ་དོན་གྱིས་གོ་བའི་གནད་ཆེན་པོ་རེ་ཡོད་ངེས་སྙམ་པ་
ལས། ཐེ་ཚོམ་ནི་སྐད་ཅིག་ཙམ་ཡང་སྐྱེས་མ་མྱོང་། དེའི་རྟེན་འབྲེལ་གྱིས་
རང་གི་ཤེས་རབ་ཡོངས་སུ་སྨིན་པར་གྱུར་ཏེ། ཕྱིས་བལྟས་དུས་ཟབ་གནད་
མཐའ་དག་སྔ་འགྱུར་གྱི་བརྒྱུད་པ་རིན་པོ་ཆེ་རྣམས་ནས་བརྒྱུད་པའི་ཆོས་ཚུལ་ཁོ་ན་
ལ་ཡོད་པར་མཐོང་ཞིང་ངེས་ཤེས་ལྷག་པར་སྐྱེས་པ་ཡིན། སྐབས་དེར་སྐྱབས་
མགོན་རྡོ་རྗེ་འཆང་མཁྱེན་བརྩེ་རིན་པོ་ཆེས་རང་ལུགས་ཀྱི་ཡིག་ཆ་རེ་ཡང་བརྩམ་
པར་གྱིས་ཞེས་བཀའ་ཕེབས་པས། བླ་མའི་བཀའ་སྒྲུབ་པ་དང་རང་གི་བློ་གྲོས་
གོམས་ཆེད་རྒྱལ་བསྟན་རིན་པོ་ཆེ་འབའ་ཞིག་སྙིང་ལ་བཅངས་ནས་མདོ་སྐོར་

སོགས་ཀྱི་ཡིག་ཆ་རེ་ཡང་བྲིས་ཤིང་། དེ་དག་གི་སྐབས་སུ་རང་ལུགས་ཀྱི་
འདོད་པ་རྩལ་དུ་བཏོན་ནས་གྲུབ་མཐའ་གཞན་དང་ཤན་ཕྱེས་ཏེ་ཅུང་ཟད་རེ་བཤད་
པས་གྲུབ་མཐའ་གཞན་གྱིས་འགོག་བྱེད་ལྟ་བུར་གོ་ནས། ཕྱིས་འདིར་ཕྱོགས་
མཐའ་དག་ནས་རྩོད་ཡིག་སོགས་མང་དུ་བྱུང་མོད། དོན་དུ་རང་གི་ཀུན་སློང་ལ་
ནི་བླ་མའི་བཀའ་སྒྲུབ་པ་དང་། དེང་སང་སྔ་འགྱུར་གྱི་བསྟན་པ་རི་མོའི་མར་མེ་
ཙམ་དུ་འགྱུར་ཉེ་ཞིང་། ཕལ་ཆེར་གཞན་ལུགས་ཀྱི་ལད་མོ་ཟློ་བ་ཙམ་ལས་རང་
ལུགས་ཀྱི་གྲུབ་མཐའི་གནད་ཅི་ཡིན་ཙམ་ལ་ཡང་། བློ་གྲོས་ཀྱི་རྟོག་པ་ཞུགས་
ནས་མཁས་དབང་དག་ལ་གནད་དོན་ཅི་ལྟ་བུ་ཞེས་འདྲི་མཁན་ཡང་དཀོན་འདུག་
པས། ཅུང་ཟད་ཕན་དུ་རེ་ནས་བྲིས་པ་མ་གཏོགས་གཞན་ལུགས་ལ་སྡང་ཞེན་
དང་། རང་བསྟོད་ཀྱི་སྙེམ་པ་སོགས་ཀྱི་ཀུན་སློང་ནི་རྨི་ལམ་ཙམ་དུའང་སྐྱེས་མ་
མྱོང་བ་ནི། ཡེ་ཤེས་ཀྱི་སྤྱན་དང་ལྡན་པ་རྣམས་ཀྱིས་མངོན་སུམ་དུ་གཟིགས་
ཀྱང་ངེས་པར་ཐུགས་མི་ཁྲེལ་བ་ཡོད་ཅིང་། ༤ རྩོད་ལན་སོགས་བྲིས་པ་འདི་དག་
ཀྱང་རང་ཉིད་ལ་འཕགས་པའི་ཆོས་མ་ཐོབ་གཤིས། རྟོག་གེ་རྟེན་ཅིང་མ་ངེས་
ཕྱིར།“ །མ་ཁྱབ་ཀུན་རྫོབ་སྐྱོ་བ་ཅན། །ཞེས་པ་ལྟར། ཤེས་བྱ་ཟབ་མོ་
མཐའ་དག་རྟོགས་པར་ག་ལ་ནུས་ཀྱང་། གང་འཐད་པ་དང་མི་འཐད་པ་དག་
བདེ་བར་གཤེགས་པའི་བཀའ་དྲི་མ་མེད་པ་དང་། དེའི་དགོངས་འགྲེལ་འཕགས་
བོད་ཀྱི་ཤིང་རྟ་ཆེན་པོ་རྣམས་ཀྱི་གསུང་གི་སྒྲོན་མེ་ལ་བརྟེན་ནས། རང་ཉིད་ཀྱིས་
ཀྱང་རིགས་པ་དང་མི་རིགས་པའི་ཚུལ་ལ་དཔྱད་དེ་སྨྲས་ན་སུས་སུ་ལ་ཕན་ཆ་མེད་
པས་གཞན་དག་ལའང་ཅུང་ཟད་ཕན་པའང་འབྱུང་སྲིད་ལ། གལ་ཏེ་རང་ཉིད་
34

ཀྱིས་ཀྱང་མ་རྟོགས་པ་དང་ལོག་པར་རྟོག་པའི་དབང་གིས་བཀའ་དང་དགོངས་
འགྲེལ་ཟབ་མོ་བསླད་པར་བགྱིས་ན་ནི་རང་ཉིད་ཀྱི་ཐར་ལམ་གྱི་སྒོ་འགགས་པ་དང་།
གཞན་མང་པོ་ཡང་དེར་སྦྱར་བས་གཏན་དུ་ཕུང་ཚབས་དང་ཉེས་སྐྱོན་དེ་ལས་ཆེ་བ་
གཞན་མེད་པས་ན། ཆོས་སྤྱན་དང་ལྡན་པ་དག་གིས་ལུང་རིགས་ཡང་དག་དང་
མཐུན་པར་རང་ཉིད་ལའང་ཚུར་སུན་ཕྱུང་བར་གྱུར་ན་ནི། དེ་ཉིད་སྨན་བཞིན་དུ་
བརྟེན་བྱ་ཡིན་གྱི་སྡང་ཞེན་གྱིས་སུན་ཅི་ཕྱིན་ནམ་ཡང་བྱ་བ་མིན་པས། གཟུ་བོའི་
བློས་བགྲོ་གླེང་ཅུང་ཟད་བགྱིས་པ་ཡིན། ཞེས་ཆོས་རྗེ་རྒྱལ་ཚབ་རིན་པོ་ཆེ་
སོགས་དཔྱོད་ལྡན་མཁས་པའི་དབང་པོ་དུ་མ་ལ་གཟུ་བོའི་མཁྱེན་དཔྱོད་ཀྱིས་ཞལ་
འཕྲོས་སུ་ཕེབས་པ་བཞིན། སྐུའི་སྐྱེ་བ་དཔག་ཏུ་མེད་པའི་སྔོན་རོལ་ནས་གཟུངས་
སྤོབས་བློ་གྲོས་ཀྱི་གཏེར་རྒྱ་མཚོའི་འཇིངས་ནམ་མཁའི་མཐའ་ལྟ་བུ་ལ་དབང་ཐོབ་
པས། རབ་འབྱམས་རྒྱལ་བའི་ཞིང་ན་ཕ་མཐའ་ཡས་པའི་ཆོས་ཀྱི་དོན་མ་ལུས་
པ་ཚུལ་བཞིན་ཐུགས་སུ་ཆུད་ཅིང་རྟོགས་པས། སངས་རྒྱས་ཐམས་ཅད་ཀྱི་
གསང་བ་ཟབ་མོའི་མཛོད་འཛིན་པ་ལ་དབང་ཐོབ་པ་སྟེ། འདི་ལྟར་རིག་སྟོང་
དབྱིངས་ནས་གཏེར་ཆེན་བརྒྱད། །སྦས་པའི་སྒོ་འབྱེད་སྔགས་ཀྱི་ཐབས་མཆོག་
ལ། །མཁས་པར་གྱུར་གང་འཇམ་དཔལ་དཔའ་བོ་ཡི། །ཐུགས་ནས་ལེགས་
འཁྲུངས་རྒྱལ་བས་དབང་བསྐུར་རྫོགས། ། ཨེ་མ་གྲངས་མེད་བསྐལ་པའི་
ལེགས་བྱས་ཀྱིས། །རྒྱལ་བ་མཉེས་བྱས་རབ་སྨིན་བློ་མཆོག་ལས། །ཟབ་
མོའི་གཏེར་ཆེན་བརྒྱད་ཀྱི་ཁ་བྱང་གང་། །འཛིན་པར་ནུས་ཀྱི་གཞན་དུ་མ་དམིགས་
སོ། །བློ་ལྡན་གང་ཞིག་འདི་ལ་ཡིད་ཆེས་པ། །དེ་ལ་རྒྱལ་བའི་ཡོན་ཏན་ཡིད་

བཞིན་མཛོད། །མཁའ་ལྟར་ཡངས་པའི་སྒོ་མོ་འདིར་ཞུགས་ཞེས། །ལྡེའུ་
མིག་སྲས་བཅས་རྒྱལ་བས་གཏད་པ་ཡིན། །ཞེས་གསུངས་པ་ལྟར། འཛམ་
གླིང་མཛེས་པའི་རྒྱན་མཆོག་རྣམས་དང༌། གྲུབ་པའི་རིག་འཛིན་བརྒྱད་ལ་
སོགས་པ་མདོ་སྔགས་ཀྱི་ཤིང་རྟ་ཆེན་པོ་རྣམས་ཀྱི་བློ་གྲོས་དང་མཁྱེན་དཔྱོད་གཉིས་
སུ་མ་མཆིས་པས་འཕགས་མིན་སྐྱེ་བོའི་བློ་ལས་འདས་པའི་ཆོས་ཀྱི་གནད་ཕྲ་ཞིང་
ཟབ་པ་དག་གསལ་བར་མཛད་པ་སྟེ། ཡུལ་དུས་དམན་པར་གྱུར་ཀྱང་བདག་
ཅག་གིས། །ཤིང་རྟ་ཆེན་པོའི་བཞེད་སྲོལ་དྲི་མེད་གང་། །རང་འདོད་འཁྱོག་
བཤད་ཉེས་པས་མ་སྦགས་པར། །ཕྲ་ཞིང་ཟབ་མོའི་ཟབ་གནད་གསལ་བར་
བྱས། །ཞེས་པ་ལྟར། བཀའ་གཏེར་མན་ངག་དང་བཅས་པའི་གཞུང་ལ་ངོ་
མཚར་རྟོན་པ་བཞི་ལྡན་ཡེ་ཤེས་སྣང་བ་མཁའ་མཉམ་དུ་བརྡལ་བས། རྗེ་རང་
ཉིད་ཀྱིས་ཇི་ལྟར་ཐུགས་སུ་ཚུད་པའི་རྒྱལ་བ་རིག་འཛིན་བརྒྱུད་པ་དང་བཅས་པའི་
དགོངས་དོན་གང་། རྣམ་དཔྱོད་ཀྱི་བློ་དང་ལྡན་པ་དག་དང་རྒྱལ་བའི་བསྟན་པའི་
བཙས་སུ་དྲི་མ་མེད་པའི་བསྟན་བཅོས་ཁྱད་པར་ཅན་འགའ་ཞིག་མཛད་པའང་།
སྔོན་རྗེས་བསྐྱར་ཟློས་ཀྱི་དཔེ་བཤུས་ཙམ་ལ་མཁས་པའི་ལེགས་བཤད་དུ་གྲགས་
པ་ཙམ་མ་ཡིན་པར། དོན་ལ་གནས་པའི་རྒྱལ་བའི་དགོངས་ཉམས་མཐར་ཐུག་པ་
ཉིད་གཞན་དུ་མ་དཀྱོགས་པར་རང་གིས་རྟོགས་དོན་ལྟར་ཚུལ་བཞིན་བསྟན་པ་སྟེ།
རྗེ་བླ་མ་ཉིད་ཀྱི་ཞལ་ནས། ཚུལ་གཉིས་ཤིང་རྟ་ཆེན་པོའི་ལམ་སྲོལ་གང་། །
ཚུལ་གཅིག་ཉིད་དུ་བསྒྲུབས་པའི་གཞུང་ལུགས་ལ། །ཚུལ་བཞིན་རྗེས་སུ་
ཞུགས་པ་གང་ཡིན་དེས། །ཚུལ་བཟང་ཐེག་ཆེན་ཆོས་ཀྱི་རྒྱལ་སྲིད་ཐོབ། །
36

ཡིན་ནམ་མིན་ཡང་གཞན་ཟེར་རྗེས་ཟློས་ན། །དེ་ཕྱོགས་འཛིན་པའི་ཡིད་ལ་
འཐད་མོད་ཀྱང་། །ཤིང་རྟའི་གཞུང་བཟང་དྲང་པོར་བཤད་པ་འདི། །གང་ལ་
གཟན་པོར་གྱུར་རྣམས་བཟོད་པར་མཛོད། །ཅེས་གསུངས་པ་ལྟར་ལ། དེ་
ཐམས་ཅད་དོན་གྱི་མཐའ་རྒྱ་མི་ཆོད་པའི་ཚིག་གི་བཤད་ཡམ་རྒྱ་ཆེ་བ་ཙམ་མ་ཡིན་
པར་ཟབ་གནད་མཐར་ཐུག་རིག་པའི་གནད་གསང་ཐམས་ཅད་ལག་མཐིལ་དུ་
བཀྲམ་པའི་རྫས་བཞིན་གསལ་རྒྱས་སུ་སྟོན་པས། རང་ལུགས་སྔ་འགྱུར་རྙིང་
མའི་ཀུན་མཁྱེན་རོང་ཀློང་རྣམས་ཀྱི་བཞེད་པ་ལྟར་དོན་ལ་གནས་པས་རྒོལ་བའི་
སྐྱོན་མི་འཇུག་ཅིང་ཐུན་མིན་གྱི་དགོངས་པའི་དབྱིངས་གསལ་བར་མཛད་ཅིང་།
ཧ་ཅང་ཚིག་དོན་བསྡུས་པའི་མཐའ་ལ་ལྷུང་བས་མི་གསལ་བའང་མ་ཡིན་པར་
རྟོགས་དཀའི་གནས་རྣམས་མིག་ལྡན་ལ་ཉི་མའི་སྣང་བ་ལྟར་སྟོན་པའང་། རྒྱ་
ཆེར་འཆད་ཅེས་སྨྲ་བ་མང་མོད་ཀྱི། །ཟབ་དོན་ཤེས་ཤིང་མྱོང་བ་ཤིན་ཏུ་དཀོན། །
ཟབ་ལས་ཆེས་ཟབ་རིག་པའི་ལྗགས་མཆོག་ཅན། ། ཡོད་ན་ཟབ་དོན་རོ་མཆོག་
འདི་མྱོངས་ཤིག །ཅེས་པ་ལྟར་ལ། ཁྱད་པར་ཡང་དག་པའི་ལྟ་བའི་དོན་ལ་
མ་རྟོགས་ལོག་རྟོག་ཐེ་ཚོམ་ཅན་གྱི་གྲུབ་མཐའི་བློ་རྟོག་གི་དྲྭ་བ་ཐམས་ཅད་གཟུ་བོར་
གནས་པའི་མཁྱེན་དཔྱོད་ཀྱིས། ཚད་མར་གྱུར་པའི་ལུང་དང་རིགས་པའི་རལ་
གྲིས་སྐད་ཅིག་གིས་གཅོད་པ་ལ། རྗེ་འདིའི་གསུང་གི་གནད་ཐམས་ཅད་འཇམ་
དབྱངས་ཕྱག་གི་རལ་གྲི་ལྟར་རྣོ་བས་ཐོགས་པ་མེད་ཅིང་། དོན་གྱི་དགོངས་པའི་
སྣང་བ་གང་གཞན་དང་མ་འདྲེས་པ་ཟབ་དོན་གྱི་མཐིལ་ལྷག་གེར་སྟོན་པ་སྟེ། བློ་
འཆལ་མང་དུ་སྨྲ་བས་ཅི་བགྱིས་ཏེ། །དབང་པོ་ཀུན་གྱི་རྩ་བ་སྲོག་བཞིན་དུ། །
འ

གྲུབ་མཐའི་ཟབ་གནད་རྗེན་གཅེར་ཟིན་པའི་བློ། ། ཆུ་ལས་འོ་མ་འབྱེད་པའི་ངང་
མོ་བཞིན། །ཞེས་གསུངས་ལ། གསུང་གི་གསང་བ་དེ་ཐམས་ཅད་ཀྱང་
མཆོག་གི་ཐུགས་ཀྱི་དཔལ་བེར་རྒྱལ་ཀུན་མཁྱེན་པའི་ཉིན་བྱེད་ལྷག་པའི་ལྷ་ཡེ་
ཤེས་སེམས་དཔའི་ཚུལ་དུ་བཞུགས་པའི་དབང་གིས། མཁས་པ་གཞན་དག་
ལྟ་བུའི་དཔེ་གཟིགས་དང་རྟོག་གེའི་བློའི་གོ་རྟོག་གིས་དཔྱད་སྙམ་ཙམ་ཞིག་མ་ཡིན་
པར། བླ་མ་དང་ལྷག་པའི་ལྷའི་བྱིན་རླབས་ཀྱིས་རིག་པའི་རྩ་ཁ་ཕྱེ་ཞིང་མཁྱེན་པ་
ཀློང་ནས་བརྡོལ་བའི་ངོ་མཚར་ལས་བྱུང་བའི་མཐུས། ཟབ་རྒྱས་ཀྱི་གནད་ཁྱད་
པར་ཅན་མངའ་བ་ཙམ་ཁོ་ན་ཀུན་མཁྱེན་ཡབ་སྲས་ཀྱི་གསུང་ལྟར་ངོ་མཚར་བྱིན་
རླབས་ཀྱི་བབ་མཚུངས་པ་མེད་པ་མངའ་བའང་། མངོན་སུམ་ཐག་ཆོད་རིགས་
པའི་མན་ངག་འདི། །འཇམ་དབྱངས་རྣམ་པར་དགྱེས་པའི་འབྲུག་སྒྲ་ཡིན། །
གྲུབ་མཐའ་ཤན་མ་ཕྱེད་པའི་རྨི་ལམ་གཉིད། །འདི་དང་འཕྲད་ན་སྐད་ཅིག་ཉིད་
ལ་སློང་། །ཞེས་དང་། ཁོ་བོའི་ལེགས་བཤད་འདི་དག་མཐོང་གྱུར་ན། །ཐེ་
ཚོམ་ཆེ་ཕྲ་སྣ་ཚོགས་རང་གྲོལ་ནས། །དོན་ལ་རྣམ་ངེས་བློ་གྲོས་རབ་གསལ་
བྱེད། ། མི་ཟད་སྤོབས་པའི་གཏེར་ཆེན་རྙེད་པར་འགྱུར། །ཞེས་སོགས་རྗེ་ཉིད་
ཀྱི་གསུང་གི་ཡོན་ཏན་གྱི་རྟོགས་བརྗོད་ལྗགས་བརྩམས་ཐོར་བུའི་སྐོར་མང་ཞིག་
ཟུར་དུ་མཆིས་པ་ལྟར། གང་ཟག་གཞན་ཞིག་ལས་ལོ་གཅིག་ཏུ་བསླབ་གཉེར་
སྦྱང་རྩོལ་ལས་ཁོ་བོའི་མདུན་དུ་ཟླ་བ་གཅིག་ཙམ་དུ་གཞུང་གཅིག་ལ་བརྩོན་པས་
ཤེས་སླ་བས་སྨོན་ལམ་དང་སེམས་བསྐྱེད་ཀྱི་འཕེན་པས་ཡིན་ཞེས་དང་།
དུས་ཀྱི་འཁོར་ལོའི་རྒྱུད་བཤད་སྩོལ་བའི་ཚེ་ཆོས་གྲྭ་དེར་འཁོད་པ་ཐམས་ཅད་མ་
38

འོངས་པར་དྲག་པོ་ལྕགས་འཁོར་ཅན་གྱི་འདུས་པར་འགྲོ་ཞིང་ཤམ་བྷ་ལར་སྐྱེ་
བར་བླ་མ་རིན་པོ་ཆེ་འོད་གསལ་ལ་གསུང་འཕྲོས་སུ་ཕེབས་པ་སོགས་ལྟར་ལ།
ཁྱད་པར་སྔ་འགྱུར་རང་ལུགས་ཀྱི་ལྟ་བ་རྣམ་དག་སྒྲུབ་པའི་ཚེ་གྲུབ་མཐའ་གཞན་
གྱི་ཞེ་འདོད་དང་ཐུན་མིན་གྱི་དོན་ལ་ལུང་རིགས་ཀྱི་སྐྱེ་བ་ནས་དགག་བཞག་སྤོང་
གསུམ་གྱི་ཚུལ་དང་བཅས་པ་མཛད་པའང་། ཏིང་འཛིན་རྒྱལ་པོ་ལས། དེ་
ལ་ཆོས་སྲུང་བ་གང་ཞེ་ན། འདི་ལྟ་སྟེ། སངས་རྒྱས་ཀྱི་ཆོས་ལ་སྨོད་པ་
རྣམས་ཆོས་དང་མཐུན་པས་ཚར་གཅོད་པའོ། །ཞེས་དང་། རྩ་ལྟུང་གི་
འགྲེལ་པར། ལྟ་བ་འོག་མ་གོང་མར་གཟུད་པ་དང་འདུལ་བའི་བསམ་པས་
གཞན་དུ་གྲུབ་མཐའ་དམོད་པ་ནི་ཉེས་པ་མེད་དེ་བསོད་ནམས་ཀྱང་མང་དུ་འཕེལ་
ལོ། །ཞེས་སོགས་གསུངས་པ་ལྟར། ཐེག་མཆོག་གི་གོ་དོན་གསལ་བར་
མཛད་པ་དང་། དམ་པའི་ཆོས་ཀྱི་མཛོད་སྲུང་ཞིང་ལོག་རྟོག་གི་མུན་སྤྲུལ་སེལ་
བ་སོགས་དགོས་པའི་གནད་མཆོག་དང་ལྡན་ཞིང་། ཁྱད་པར་དུ་རྗེ་ཉིད་ཀྱིས་
ཡིད་བཞིན་རིན་པོ་ཆེའི་མཛོད་ལ་ཀུན་མཁྱེན་དངོས་སྣང་མཁྱེན་བརྩེའི་བཀས་
བསྐུལ་ཏེ་འགྲེལ་ཆེན་ཞུ་དག་དང་། མེད་དུ་མི་རུང་བའི་ཟུར་རྒྱན་ཁྱད་པར་ཅན་
དུ་མ་དང་འབྲེལ་ལྗགས་བཤད་མཛད་པའི་སྐབས་སུ་ཞལ་ནས། ཀུན་མཁྱེན་
འཇིགས་མེད་གླིང་པ་སོགས་སྔོན་གྱི་བླ་མ་རྣམས་ཀྱང་རྒྱལ་མཆོག་ཀློང་ཆེན་རབ་
འབྱམས་ཀྱིས་རྗེས་སུ་བཟུང་བ་བཞིན། ཁོ་བོ་ཅག་ལའང་དེའི་དོད་པོ་ཀུན་
མཁྱེན་ཆོས་རྗེའི་བྱིན་རླབས་ཅུང་ཟད་ཞུགས་པའི་སྟོབས་ཀྱིས་སྔ་འགྱུར་བའི་ཟབ་
གནད་མཐའ་དག་བདེ་བླག་ཏུ་རྟོགས་པས། ད་ལྟ་དགེ་བཤེས་བརྒྱ་ཡི་མདུན་

དུ་རྩོད་ཀྱང་སྐ་རགས་མི་བོར་བ་ཕོ་བ་ལ་ཡིད་ཆེས་ཟེར་བའི་དཔེ་ལྟར་ཡ་མི་ང་
ཞེས་གསུངས་པ་དང་། ཁོ་བོས་སྔ་འགྱུར་རྡོ་རྗེ་ཐེག་པའི་ལྟ་བ་ལ་ཐུན་མོང་མ་
ཡིན་པའི་ངེས་ཤེས་ཀུན་མཁྱེན་ཆོས་ཀྱི་རྒྱལ་པོའི་ལེགས་བཤད་ཡིད་བཞིན་རིན་
པོ་ཆེའི་མཛོད་ལས་རྙེད་པ་ཡིན། ཞེས་དང་། ཀུན་མཁྱེན་གསུང་རྟོན་པ་
བཞི་ལྡན་གྱི་ཚིག་ཟུར་ལས་ཀྱང་བསྟན་ཕ་ལྟར་དགོངས་བརྒྱུད་ཀྱི་བྱིན་རླབས་ཟབ་
མོ་ཐུགས་ལ་ཞུགས་པས་སྤོབས་པའི་གཏེར་མཛོད་གྲོལ་བ་སྟེ། རྗེ་འདི་ཉིད་ཀྱི་
ལེགས་གསུང་སེང་གེའི་སྒྲ་དབྱངས་ཀྱི་བསྟན་བཅོས་དག་ཕྱོགས་ཀྱི་ཐ་གྲུར་
གནས་པའི་རིགས་པར་སྨྲ་བའི་དབུས་སུ་སོན་པ་ན། རི་བོ་དགེ་ལྡན་པའི་
བསྟན་འཛིན་རྣམ་དཔྱོད་དང་ལྡན་པ་དག་གིས་དེའི་དོན་ལ་བརྒལ་ལན་གྱི་བསྟན་
བཅོས་དུ་མ་བྱུང་ཡང་། སླར་དེ་ཐམས་ཅད་ལ་འཆར་ཀའི་སྣང་བས་འཁྱུད་
པའི་གསེར་རིའི་ཁ་དོག་བཞིན་རྣམ་དཔྱོད་ཀྱི་སྤོབས་པའི་གདེང་ཟབ་པས་ལུང་
རིགས་ཀྱི་གད་རྒྱངས་ཆེན་པོས། རྒོལ་བ་གནད་དུ་ཁེལ་བ་འབའ་ཞིག་མཛད་
པས་མཁས་པའི་རྣམ་དཔྱོད་ལྷག་པར་གསལ་བར་གྱུར་པ་སྟེ། འབྲས་སྤུངས་
ཀྱི་དགེ་བཤེས་ཆེན་པོ་ཁང་དམར་བ་བློ་བཟང་ཆོས་འཕེལ་གྱིས། ཁྱད་པར་
དམ་པ་འདིས་རང་ཉིད་གང་ལ་ཞུགས་པའི་སྔ་འགྱུར་བསྟན་པའི་ཞབས་འདེགས་
སུ་དམིགས་ནས། དགག་བཞག་སྤོང་གསུམ་དང་བཅས་ལུང་རིགས་དུ་མས་
བརྒྱན་པའི་བསྟན་བཅོས་ངོ་མཚར་ཅན་མང་དུ་རྩོམ་པའི་ཚེ་རང་ལུགས་བརྗོད་
·པའི་ཞོར་ལ་གཞན་གྱི་བཞེད་པ་དང་མི་མཐུན་པ་ཅུང་ཟད་རེ་བྱུང་བ་ལ། དགེ་
ལྡན་པའི་མཁས་པ་འགའ་ཞིག་གིས་དེ་འགོག་པའི་བསྟན་བཅོས་རེ་གཉིས་བྱུང་

བ་ན། དམ་པ་འདིས་ཀྱང་སླར་ཡང་ལུང་དང་རིགས་པ་བརྒྱ་ཕྲག་གི་སྒོ་ནས་
སུན་འབྱིན་རྒྱས་པར་གནང་བ་དག་ནི། རི་དྭགས་ཚོགས་ལ་འཇིགས་མེད་
གདོང་ལྔའི་ང་རོ་བཞིན་དུ་གྱུར་ནས། སླར་རིགས་པས་འཕུལ་ནས་ལན་
འདེབས་པ་ལ་དངོས་ལན་བཟློག་པར་དཀའ་བས་དགག་པ་གནད་དུ་སོང་བ་ཤ་
སྟག་གོ །ཞེས་བསྔགས་བརྗོད་དུ་མཛད་པ་ལྟར་ལ། ཁྱད་པར་བློ་བཟང་རྒྱལ་
བ་གཉིས་པའི་རིང་ལུགས་པ་ཆེན་པོ་རྣམ་དཔྱོད་འགྲན་ཟླ་དང་བྲལ་བ་བྱང་ཕྱོགས་
དཔལ་རིའི་མཁས་མཆོག་བློ་བཟང་རབ་གསལ་དང་རྗེ་བླ་མ་རྣམ་གཉིས།
གསར་རྙིང་གི་བཞེད་པའི་དོན་ལ་ཆོས་ཀྱི་བགྲོ་གླེང་ཡང་ཡང་མཛད་པས་ཕན་ཚུན་
ཐུགས་ཡིད་གཅིག་འདྲེས་སུ་གྱུར་ཏེ། དཔལ་རི་རབ་གསལ་གྱི་ཞལ་ནས།
ཁྱད་པར་རྣམ་དཔྱོད་བརྩོན་པའི་མཐུ་ལྡན་ཞིང་། །མང་ཐོས་ཉམས་སུ་ལེན་པའི་
ཀུ་སཱ་ལི། །ཟབ་དོན་ཚོལ་བའི་ངལ་བ་མང་བརྟེན་པ། །ང་ཡི་མཛའ་ཆེན་མི་
ཕམ་བཤེས་གཉེན་བཞུགས། །ཞེས་དང་། ཟབ་རྒྱའི་གསང་བའི་གཏེར་ཆེན་
མཛོད་ཀྱི་གཏམ། །བཀྲེན་པས་ཕོངས་པ་བདག་ལ་ཅི་ཆ་ཡང་། །མི་ཕམ་
བཤེས་གཉེན་ཚིག་གི་ཕོ་ཉ་ཡིས། །བསྐུལ་བའི་འཕྲིན་ལན་ཇི་བཞིན་དེང་འདིར་
བསྒྲགས། །སྐྱོན་བྲལ་པདྨ་དཀར་པོའི་ཕྲེང་བསྟར་བས། །རབ་འབྱམས་
རྒྱལ་བའི་དཀྱིལ་འཁོར་མི་ཟད་པར། །ཟབ་རྒྱས་གདམས་པའི་དེ་ཉིད་སྟོན་
མཁས་པའི། །མི་ཕམ་འཇམ་དབྱངས་མཆེད་དུ་གྱུར་ཅིག་གུ །ཞེས་པ་ལ་
སོགས་པས་སྐྱེ་བ་ཐམས་ཅད་དུ་རྗེ་བླ་མ་རྣམ་གཉིས་དག་པའི་ཞིང་གཅིག་ཏུ་
ཚོགས་ནས་ཆོས་ཀྱི་བགྲོ་གླེང་འབའ་ཞིག་གིས་རྒྱལ་བའི་གསང་མཛོད་འཛིན་པའི་
41

སྨོན་ལམ་ཟབ་མོ་ཡང་མཛད་པ་དང་། རྩོད་ལན་རྗེས་མའི་སྐབས་སུ། ཆོས་
འབྱོར་སྤྲིན་གྱི་ཕུང་པོ་འཁྲིགས་པའི་ཀློང་། །ཁམས་ཞེས་གྲགས་པའི་གསེར་
ལྡན་དཀྱིལ་འཁོར་དུ། །གྲགས་སྙན་ལྷ་ཡི་རྔ་ཆེན་ལྡིར་བ་ཅན། །ངེས་དོན་
ཆོས་ཀྱི་རྒྱལ་པོར་ཡིད་རེ་དགའ། །ཀུན་རྟོག་རྩ་སྦྱར་མཆེད་པའི་མེ་སྟག་གིས། །
རེག་པའི་ཉེས་ལྟུང་སྙིང་ནས་འཆགས་པའི་ཕྱིར། །དྲི་མེད་ལྷ་རྫས་སྤྲིན་དཀར་བླ་
རེ་འདི། །གང་སྐུ་ས་འཛིན་ཡངས་པའི་མཁའ་ལ་བྲེས། །ཞེས་བསྲིངས་བར་
མཛད་པ་ལྟར། ཕྱིས་རྗེ་བློ་བཟང་རབ་གསལ་ཉིད་ལ་བསྟེན་པའི་བློ་ལྡན་རིགས་
པའི་དབང་ཕྱུག་དག་ལའང་། མདོ་ཁམས་སྡེ་དགེའི་མཁས་མཆོག་མི་ཕམ་རྣམ་
པར་རྒྱལ་བ་དང་། རྗེ་བདག་ཉིད་ཆེན་པོ་ཙོང་ཁ་པ་གཉིས་འབྱོན་པའི་དུས་སྔ་ཕྱི་
དང་རྩོད་པའི་རིགས་ལམ་ལ་བྱང་མ་བྱང་ཆ་ཤས་ཙམ་ལས། ཟབ་རྒྱས་ཀྱི་
གསང་བ་འབྱེད་པའི་མཁྱེན་རབ་ཀྱི་རྩལ་རྣོ་མྱུར་དང་། ལེགས་བཤད་ཚིག་དོན་
གྱི་གནས་མཐའ་དག་ལ་བཟང་ངན་ཁྱད་པར་རྡུལ་ཙམ་ཡང་མི་མངའ་བས།
ཆོས་རྗེ་འདི་ནི་རྗེ་བཙུན་འཇམ་དཔལ་གཞོན་ནུ་དརོས་སོ་ཞེས་གཟུ་བོར་གནས་པའི་
ཐུགས་ཀྱིས་བསྔགས་པའི་གླིང་བུ་ཡང་ཡང་བསྒྱུར་པ་ལྟར་ལ། ཕྱིས་སུ་མཁན་
ཆེན་བླ་མ་བཀྲ་ཤིས་འོད་ཟེར་ནས་ཁང་དམར་དགེ་བཤེས་ལ་རྗེ་བླ་མའི་བརྒལ་ལན་
སྔ་ཕྱིའི་དཔེ་རྣམས་གནང་སྟེ། འདི་དག་གི་དོན་ལ་དཔྱད་པ་དཔྱིས་ཕྱིན་པ་ཞིག་
ཁྱེད་ནས་བགྱིས་ཏེ། མཚུངས་མེད་རྒྱལ་བ་དགྱེས་པའི་དགོངས་དོན་འབྱེད་པ་
ལ་ཤིང་རྟ་ཆེན་པོ་རུ་གྲགས་པ་དོན་ལ་གནས་པའི་མཁས་མཆོག་སྨྲ་བའི་སེང་གེ་རུ་
འདུག་ན། བསྔགས་བརྗོད་ཅིག་རྩོམས་གསུངས་པས། བློ་ལྡན་དེ་ཉིད་ཀྱི་

ཞལ་སྔ་ནས་ཀྱང་། ཐུགས་བཞེད་བཞིན་མཁས་མཆོག་མི་ཕམ་རྣམ་རྒྱལ་ལ་
དོན་ལྡན་གྱི་བསྔགས་བརྗོད་མདོར་བསྡུས་ཤིག་བརྗོད་པར་བྱ་བ་ལ། ཇི་སྐད་དུ།
དུ་བ་ལས་ནི་མེར་ཤེས་དང་། །ཆུ་སྐྱར་ལས་ནི་ཆུར་ཤེས་ལྟར། །བྱང་ཆུབ་
སེམས་དཔའ་བློ་ལྡན་གྱི། །རིགས་ནི་མཚན་མ་དག་ལས་ཤེས། །ཞེས་པ་
ལྟར། མཁས་པའི་དབང་ཕྱུག་མི་ཕམ་རྣམ་པར་རྒྱལ་བའི་སྡེ་འདི་ཉིད་གཞོན་
ནུའི་དུས་ཉིད་ནས་མཚན་ལྡན་དགེ་བའི་བཤེས་གཉེན་དུ་མའི་མགོན་ལ་བསྟེན་
ནས་མང་དུ་ཐོས་པ་རྒྱ་མཚོའི་ཕ་རོལ་ཏུ་སོན་ཅིང་། ནང་མངོན་པར་རྟོགས་པའི་
ཡོན་ཏན་གྱི་ཚོགས་རིན་པོ་ཆེའི་དཔལ་གྱི་བང་མཛོད་ལ་འདོད་དགུར་དབང་བསྒྱུར་
པ། མདོ་དབུས་གཙང་གསུམ་གྱི་མཁས་གྲུབ་བྱེ་བའི་རལ་པའི་ཅོད་པན་གྱི་རྩེ་
མོར་ཞབས་ཀྱི་པདྨོ་ངལ་གསོ་བ་ཐོབ་པས། བསྟན་པ་ཡོངས་ཀྱི་དགེ་བའི་བཤེས་
གཉེན་ཆེན་པོ། མི་ཕམ་རྣམ་པར་རྒྱལ་བ་ཞེས་ཡོངས་སུ་གྲགས་པ་འདི་ཉིད།
ངེས་པའི་དོན་དུ་རྒྱལ་བའི་སྲས་མཆོག་འཇམ་དཔལ་དཔའ་བོའི་ཡེ་ཤེས་ཀྱི་སྒྲ་
མའི་རྣམ་པར་འཕྲུལ་པ་ལས་ཉི་མའི་དཀྱིལ་འཁོར་དང་དེའི་འོད་ཟེར་བཞིན་སྤྲོས་ཏེ།
སྙིགས་མ་ལྔ་བདོ་བའི་དུས་སུ་རང་ཙག་འགྲོ་བ་རྣམས་དང་རིགས་མཐུན་པའི་དགེ་
བའི་བཤེས་གཉེན་གྱི་གཟུགས་སུ་ཤར་ནས་རྒྱལ་བའི་བསྟན་པ་ལ་བྱ་བ་རྨད་དུ་བྱུང་
བའི་ཚུལ་མཛད་པ་ལ་བསམ་ན། འཇམ་མགོན་ས་སྐྱ་པཎྜི་ཏས། ཐོག་མར་
ཤེས་བྱ་ཀུན་ལ་མཁས་པར་སྦྱངས། །བར་དུ་མཁས་པའི་ཚོགས་སུ་ལེགས་
པར་བཤད། །ཐ་མར་འདྲིས་པའི་དོན་ལ་བརྩོན་པས་བསྒོམས། །དུས་
གསུམ་རྒྱལ་བ་ཀུན་གྱི་བཞེད་གཞུང་ཡིན། །ཞེས་གསུངས་པ་ལྟར། དམ་པ་

འདིས་ཀྱང་དེ་དག་ལག་ལེན་དུ་ལེགས་པར་བསྟར་བའི་ཕྱིར་རོ། །ཞེས་དང་།
གཞན་ཡང་དམ་པ་འདི་ལ་དངོས་སུ་རྩོད་པ་བྱེད་པ་བྱུང་སྟེ། རྟགས་གསལ་ཁྱབ་
གསུམ་བཀོད་པ་ན། དེ་ལ་མ་གྲུབ་པ་དང་། འདོད་ལན་འདེབས་པ་སོགས་
ལན་རྣམ་པ་བཞི་ཐོགས་མེད་དུ་ཕུལ་ནས། ཕས་རྒོལ་གྱི་ཞལ་ལ་རྡོ་རྗེའི་རྒྱས་
འདེབས་པར་བྱས་ཏེ། སྨྲ་བ་བཅད་པ། གྲགས་པ་ཉམས་པ། ངོ་ཚ་བ་
གསུམ་བྱིན་ཏེ། ཕྱོགས་ཀུན་ལས་རྣམ་པར་རྒྱལ་བའི་རྒྱལ་རྔ་ལན་དུ་མར་བརྡུངས་
པ་རྒྱུ་མཚན་དུ་བྱས་ཏེ། དཔལ་ཕྱོགས་གླང་ཆོས་གྲགས་ཡབ་སྲས་སོགས་
འཁོད་པའི་སེང་གེའི་ཁྲི་ལ་མཁས་པའི་དབང་པོ་འདི་ནི་བཞུགས་སུ་གསོལ་བར་བྱ་
བའི་འོས་སུ་གྱུར་ཏོ། །ཞེས་མཁས་དབང་དུ་མའི་མདུན་སར་ཡང་ཡང་གླེང་
ཞིང་། ཁྱད་པར་མཁས་པ་ཆེན་པོ་དཔལ་རི་བ་བློ་བཟང་རབ་གསལ་གྱི་རྩོད་ལན་
རིགས་ལམ་རབ་གསལ་དེ་ཉིད་སྣང་བྱེད་ཅེས་པ་མཐོང་བ་ན། ཕྱོགས་ལྷུང་གི་
གདོན་གྱིས་བསླད་པའི་མཁས་པོ་དང་མི་མཁས་པ་རྣམས་ལ་ཆ་བཞག་ཅི་ཞིག་
ཡོད། བློ་གཟུ་བོར་གནས་པའི་མཁས་པ་རྣམས་ཀྱིས་ནི་ཡིད་རབ་ཏུ་དང་བའི་
ཤུགས་ཀྱིས་རང་དབང་མེད་པར་ལག་པའི་སོར་མོ་རྣམས་སྙིང་གི་ངོས་སུ་ཟུམ་
བཞིན། སྙིགས་མའི་དུས་ཀྱི་མཁས་པ་ཆེན་པོ་མི་ཕམ་རྣམ་རྒྱལ་ཞེས་ཡོངས་སུ་
གྲགས་པ་འདི་ནི་རྒྱལ་བསྟན་རིན་པོ་ཆེ་སྤྱི་དང་། བྱེ་བྲག་སྔ་འགྱུར་བསྟན་པའི་
རྒྱན་གཅིག་པུར་གྱུར་པ་ཞིག་གོ །ཞེས་དེང་སང་ཤོར་ཕྱོགས་ཀྱི་ཆོས་སྡེ་ཆེན་པོ་
ཀུན་ཏུ་ཡོངས་སུ་གྲགས་པའི་སྐབས་ལགས་སོ། །ཞེས་གསུངས་པ་ལྟར་ལ།
དེ་ཡང་གསར་རྙིང་གི་བཞེད་པའི་དོན་ལ་ཐུན་མིན་དང་ལུང་རིགས་ཀྱིས་བརྒལ་

བརྟག་དུ་མ་མཛད་པའང་། དེང་དུས་རིགས་པར་སྨྲ་བར་རློམས་པས་རང་
ལུགས་ཀྱི་ལྟ་བ་ལ་གོ་བ་གཏིང་ཕྱིན་པ་ཙམ་ཡང་མ་རྙེད་བཞིན། སྔོན་བྱོན་
མཁས་པའི་དབང་པོ་དག་གི་ལེགས་པར་བཤད་པའི་དོན་ལ་ཕྱོགས་ལྷུང་དང་ང་
རྒྱལ་སྟག་བོས་སྐྱོན་བརྗོད་ཅི་སྙེད་ཀྱིས། སྲང་ཁའི་ཁྱི་རྒན་གྱི་ཅ་ཅོ་བཞིན་ཁྱིམ་པ་
ཕོ་མོའི་ཆགས་སྡང་གི་བསྟོད་སྨད་ལྟར་སྒྲོག་པ་ལ་ཆོས་སྤང་གི་ལས་ངན་བསགས་
པའི་འཁུ་འཕྲིག་ཙམ་ཡང་མེད་པར་མཁས་པའི་འཆད་རྩོད་དུ་རློམས་པ་ལྟ་བུ་མ་
ཡིན་པར། གྲུབ་མཐའ་ཤན་འབྱེད། ལྟ་བའི་འདོད་ཚུལ་སོགས་གནད་དུ་
གང་ཟབ་པ་ནས། དེ་བཞིན་གཤེགས་པའི་སེང་གེའི་ང་རོས་བདུད་དང་མུ་
སྟེགས་ཚར་བཅད་དེ་བློ་ལྡན་དགའ་བ་བསྐྱེད་པ་ལྟར། བཀའ་དང་དགོངས་
འགྲེལ་གྱི་གཞུང་ལ་བསྲེགས་བཅད་བརྡར་བའི་གསེར་བཞིན་སྙིང་པོའི་བསྟན་དོན་
མཐར་ཐུག་གི་བར་དཔྱད་དེ། ཐུབ་པའི་དགོངས་དོན་མ་ནོར་བ་ཚུལ་བཞིན་
བསྒྲུབས་ཤིང་། ངེས་དོན་གྱི་དགོངས་པ་ལ་གནས་པའི་གྲུབ་མཐའི་ཚོགས་ལ་
བསྔགས་བརྗོད་ཀྱི་མེ་ཏོག་དང་། དེ་དང་ཐུན་མིན་དག་ལའང་འདི་ནི་ལོག་རྟོག་
གི་སྐྱོན་ཡིན་ཞེས་དབྱེ་བསལ་སྒོ་གཙང་བར་མཛད་ཅིང་། དེའང་བླུན་པོའི་རྣ་བར་
འཇུག་པའི་ལུང་སྦུག་གི་ལྐོག་གཏམ་ཟ་ཟི་མ་ཡིན་པར། བློ་དང་ལྡན་ཞིང་མང་དུ་
ཐོས་པ་དང་། ཆོས་ཀྱི་སྤྱན་རས་གཙང་མར་མངའ་བའི་མཁས་དབང་དུ་མའི་
མདུན་སར་ལུང་གི་དཔང་པོ་དང་སྒྲུབ་བྱེད་ཀྱི་རིགས་པ་རྣོན་པོས་ཇི་ལྟར་དཔྱད་
ཀྱང་། ཕྱིར་ཞིང་གཏིང་ཟབ་པའི་སྤོབས་པ་མཐའ་ཀླས་པས་བག་ཚ་བ་མེད་པར་
ཕྱོགས་ལས་རྣམ་རྒྱལ་དཔའ་བོའི་རྔ་གསང་འཇིགས་པ་དང་ཞུམ་པ་མེད་པས་

བསྒྲགས་པའི་དབང་གིས། གཟུ་བོར་གནས་ཤིང་མཁས་པའི་ཁྱུ་མཆོག་དག་
ལ་ནི་འཕགས་བོད་ཀྱི་ཡུལ་དུ་བྱོན་པའི་འཛམ་གླིང་མཛེས་པའི་རྒྱན་མཆོག་དང་།
ཤིང་རྟ་ཆེན་པོ་རྣམས་ཀྱི་རིང་ལུགས་བཞིན་དུ་མཚུངས་མེད་འཇམ་མགོན་བླ་མའི་
ལེགས་བཤད་འདི་དག་ཀྱང་སྙིང་གི་བདུད་རྩིར་མཆོད་པར་མཛད་པ་ལྟར་ལ།
གཞན་ཡང་རྗེ་བླ་མ་སྐུ་ན་གཞོན་པའི་སྐབས་ཤིག་རྫ་སྟོད་ཕྱོགས་སུ་གངས་ཅན་
མཁས་བཙུན་གྲུབ་པའི་དབང་ཕྱུག་དཔལ་སྤྲུལ་རིན་པོ་ཆེ་འཇིགས་མེད་ཆོས་ཀྱི་
དབང་པོའི་མདུན་དུ་ཕེབས་ཏེ། ཕྲན་ན་ཚོད་གཞོན་ཞིང་བློ་གྲོས་ཆེར་མ་སྨིན་རུང་
སྐྱབས་རྗེ་རྡོ་རྗེ་འཆང་མཁྱེན་བརྩེ་དབང་པོའི་བཀའ་ལྕི་བས་སྤྱོད་འཇུག་ཤེར་ལེ་ལ་
འགྲེལ་པ་སོགས་བྲིས་ཀྱང་ཡིད་རྟོན་འོས་མིན་གང་ལགས་ཞུས་ཏེ། མཁྱེན་
བརྩེའི་ལྗགས་སྒྲུབ་འཇམ་དཔལ་རིལ་བུ་ཞིག་དང་། མཆོག་གླིང་གཏེར་བྱོན་
རྡོར་སེམས་རིལ་བུ་བཅས་ཕུལ་བས། ཁོ་བོ་ད་སྔ་ན་ཚོད་གཞོན་པའི་སྐབས་
ཤེས་རབ་མ་སྐྱེས་པས་ད་འཇམ་དཔལ་རིལ་བུ་ཟོས་ཀྱང་ཤེས་རབ་སྐྱེ་བའི་རེ་བ་
ཟད། རྡོར་སེམས་རིལ་བུ་ནི་དམ་ཚིག་ཉམས་ཆག་ཆེ་བས་ཟ་དགོས་གསུངས་
ཏེ་གསོལ། ཁྱོད་ཀྱིས་བསྟན་བཅོས་མཛད་པ་རྣམས་འཇིག་རྟེན་པའི་དཔེ་ལ།
མར་ཁུའི་ཙག་ཐག་མེ་ལ་ཆོད། ཆོས་ཕུ་ཐག་བླ་མའི་མདུན་ནས་ཆོད། ཟེར་
བ་ལྟར། གསར་ཕྱོགས་ལ་མཁས་པ་འཇའ་པ་མདོ་སྔགས་འདིར་ཡོད་པས།
ཕྲན་དཔང་པོར་བཞག་སྟེ་ཁྱོད་ཀྱི་སྤྱོད་འཇུག་ཤེར་ལེའི་འགྲེལ་པའི་ལྟ་བའི་གནད་
དོན་གྱི་སྟེང་ནས་རྩོད་པ་གྱིས། གསུངས་པ་ལྟར། མདོ་སྔགས་དང་ཞག་
མང་དུ་བགྲོ་གླེང་མཛད་པའི་ཚེ། དེར་འདུས་སྐྱེ་བོ་ཕལ་གྱིས་རར་རང་གི་འདོད་
46

ཕྱོགས་ཀྱི་གཏམ་གྱིས་རྒྱལ་ཕམ་མ་འབྱེད་པས། བླ་མ་རིག་འཛིན་ཐེག་མཆོག་
ནས་དཔལ་སྤྲུལ་རིན་པོ་ཆེ་ལ། ད་རེས་ཀྱི་རྩོད་པ་འདི་ཁོང་རྣམ་པ་གཉིས་གང་
རྒྱལ་ཞུས་པས། ཆོས་རྗེ་དཔལ་སྤྲུལ་རིན་པོ་ཆེས། ངས་ནི་རྗེས་གཅོད་མི་
ཤེས། ཚར་གཅོད་མི་ཤེས་ཀྱང་འཇིག་རྟེན་པའི་གཏམ་དཔེར། བུ་ཕས་མི་
བསྟོད་དགྲས་བསྟོད། བུ་མོ་མས་མི་བསྟོད་གནས་ཀྱིས་བསྟོད་ཟེར་བའི་དཔེ་
བཞིན། རྩོད་པ་སྔ་མའི་དུས་སུ་བླ་མ་མི་ཕམ་གྱིས་ཐུགས་དམ་རྟེན་འཇམ་
དཔལ་གྱི་སྐུ་དེ་མདུན་དུ་བཞག་ནས་གསོལ་འདེབས་མཛད་པས། དེའི་ཐུགས་
ཀ་ནས་འོད་ཟེར་ཞིག་བྱུང་བས་བླ་མའི་ཐུགས་ཀར་འབྲེལ་འདུག་པ་གསལ་བར་
མཐོང་ཞེས་མདོ་སྔགས་ཀྱི་གྲྭ་པ་རྣམས་ནས་ང་ལ་ཟེར་བས། དེའི་ནང་དུ་དོན་
འདུས་འདུག་གསུངས་པ་དང་། ཡང་མདོ་སྔགས་ཀྱིས། རྫོགས་པ་ཆེན་པོ་
ཡེ་ཤེས་སྤྱི་ཡི་གཟུགས། །ཞེས་པ་ལ་འགྲེལ་པ་བྲིས་འདུག་པར། ལ་ལས་
དགག་པ། ལ་ལས་སྒྲུབ་པར་གོ་བས་འདི་ཐད་ནས་ཀྱང་ཁྱེད་གཉིས་བགྲོ་གླེང་
རེ་མཛོད་གསུངས་པ་ལྟར་རྩོད་པས། མཁས་ཁྱད་ལ་རྗེ་རྣམ་གཉིས་མདོ་ཕྱོགས་
ནས་ཕྱོགས་འདྲ་ཙམ་བྱུང་རུང་། སྔགས་ཕྱོགས་གཞི་ལམ་འབྲས་བུའི་དོན་ལ་
བརྩད་པས་ཕྱོགས་ཙམ་ཡང་མ་ཉེ་བས། རྗེ་བླ་མ་མི་ཕམེ་ཉིད་ལུང་རིགས་ཀྱི་
ཟབ་ཁྱད་ཀྱིས་ལྷག་པར་རྒྱལ་ཅིང་གནད་དོན་གྱི་འགག་རེ་རེ་བཞིན་བརྒལ་བས་
མཐར་སྨྲ་བ་ཉམས་པའི་གནས་སུ་བཀོད་དེ། འཇའ་པ་མདོ་སྔགས་ཀྱིས་བཤགས་
པ་དང་བཅས་ཏེ་རྗེ་བླ་མ་རྒྱལ་ཅིང་མཁས་པའི་བསྔགས་བརྗོད་མཛད་ཅིང་།
ཆོས་རྗེ་དཔལ་སྤྲུལ་རིན་པོ་ཆེས་ཀྱང་རྒྱལ་སྲས་འཇམ་དཔལ་དབྱངས་དང་བློ་གྲོས་

མི་ཟད་པ་ལ་སོགས་པ་དང་མཚུངས་པའི་བསྔགས་བརྗོད་དང་བཅས་ལྷ་རྫས་རབ་
དཀར་ཨ་ཡུ་ཥའི་མགུལ་དར་ཕུལ་ཅིང་དབུགས་དབྱུང་གཟེངས་བསྟོད་པ་ལྟར་
ཡིན་ཞིང་། གསོལ་དཔོན་བླ་མ་པདྨ་ནས་དཔོལ་སྤྲུལ་རིན་པོ་ཆེ་ལ་བླ་མ་མི་ཕམ་
དང་ཁྱེད་གཉིས་སུ་མཁས་ཞུས་པས། མདོ་ཕྱོགས་ལ་ངེད་གཉིས་ཕྱོགས་མཚུངས་
ཙམ་ཡིན། སྔགས་སྐོར་ནས་མིག་ཕྱེ་བཙུམ་ཙམ་གྱི་ཁྱད་པར་ཡོད། མི་ཕམ་
ཉིད་མཁས། ཞེས་ཞལ་ནས་གསུངས་ཤིང་། ཟབ་གསང་རྒྱུད་སྡེའི་མངའ་
བདག་མཁན་ཆེན་པདྨ་བཛྲ་དཔོན་སློབ་ནས་ཀྱང་། མཁྱེན་རབ་ཀྱི་རྩལ། རྟོགས་
པའི་ཡོན་ཏན། ལུང་རིགས་ཀྱི་ཁྱད་པར་སོགས་གང་ནས་ཀྱང་འོད་གསལ་རྡོ་རྗེ་
སྙིང་པོའི་བསྟན་པའི་ཤིང་རྟ་གཅིག་པུ་ཀུན་མཁྱེན་ཆོས་ཀྱི་རྒྱལ་པོ་དང་རྣམ་དབྱེར་
མེད་པའི་ཐུགས་ཤེས་གཏིང་ནས་འཁྲུངས་ཏེ། སྔོན་བྱོན་གྱི་མཁས་གྲུབ་དུ་མས་
ཐུགས་ལ་བཅངས་ཀྱང་། ཇི་བཞིན་པར་འཆོས་མ་བཟོད་པར་བཞག་པའི་ཡིད་
བཞིན་མཛོད་ཀྱི་འགྲེལ་ཆེན་པདྨ་དཀར་པོ་ཞུ་དག་མཛད་པར་གསུང་བསྐུལ་ཟབ་
ནན་དུ་བསྩལ་ཅིང་། གཞན་ལ་གསུང་འཕྲོས་སུའང་། ཐོས་པས་རང་རྒྱུད་
གྲོལ་ཟེར་བ་དེ་བླ་མ་མི་ཕམ་རེད། སྐུ་ན་ཆུང་ངུའི་དུས་རྒྱུད་འཁྱོག་པོ་ལྟ་བུ་ཞིག་
ཡོད་ཀྱང་། ད་ལྟ་ནི་ཕྱེ་ཐུག་ལ་ཟོ་མར་ཐེབས་པ་བཞིན་ཐུགས་རྒྱུད་ཞི་དུལ་དང་
ལྡན་ཞིང་མོས་གུས་ཆེ་བ་སོགས་ཆོས་དང་མཐུན་པ་འདིའོ། །ཞེས་ཕྱག་ཐལ་མོ་
སྦྱར་ཏེ་སྤྱན་ཆབ་ཕྱུང་བར་མཛད་ལ། གོང་སྨོས་ལྟར་འགྲེལ་ཆེན་པད་དཀར་ལ་
ཞུ་དག་གནང་ཚེ། གསང་ཆེན་བསྟན་པའི་མངའ་བདག་ཀུན་མཁྱེན་ཆོས་རྗེ་
མཁྱེན་བརྩེའི་ཞབས་ལའང་ཇི་བཞིན་ཆོས་རུང་མིན་དང་། ཆད་འཛུད་རིགས་
48

ཟུར་དུ་བགྱིས་པ་དགའ་སྙམ་ཞུས་པས། “བསྟན་པ་ལ་ཞབས་འདེགས་ཆེ་བའི་
བསྔགས་བརྗོད་དང་། ཆད་འཛུད་རིགས་ཀྱང་ཀུན་མཁྱེན་ངག་གི་དབང་པོའི་རྡོ་
རྗེའི་གསུང་དང་ཟབ་ཁྱད་བྱིན་རླབས་སོགས་ཁྱད་པར་མེད་པར་དགོངས་ནས་
དཀྱུས་སུ་འཛུད་དགོས་ཞེས་ཡང་ཡང་གསུངས་པ་དང་། གསང་འགྲེལ་ཕྱོགས་
བཅུའི་མུན་སེལ་ལའང་སྤྱི་དོན་བརྩམ་པར་བཀས་བསྐུལ་པ་ལྟར་ལ། མཁྱེན་
ལྡན་གཞན་དག་ལའང་ད་ལྟའི་དུས་འདིར་ས་སྟེང་འདི་ན་བླ་མ་མི་ཕམ་ལྟ་བུའི་
མཁས་པ་མེད། ཁོང་གི་སྐྱེས་རབས་དང་ཡོན་ཏན་གྱི་ཆེ་བ་ཞིག་བཤད་ན་གླེགས་
བམ་ཤེར་ཕྱིན་གྱི་པུསྟི་ཙམ་ཞིག་ཡོད་ཀྱང་ད་ལྟ་ཁོང་མི་མཉེས་པ་འདུག་ཅེས་
གསུངས་པ་དང་། དེང་གི་དུས་འདིར་འཇམ་དཔལ་ཕྱག་རྒྱ་ཟིལ་གནོན་གྱི་རིམ་
གཉིས་ཀྱི་གདེང་ཐོབ་པས་གྲུབ་པའི་ས་ལ་གཤེགས་པའི་རིག་པ་འཛིན་པའང་བླ་མ་
རིན་པོ་ཆེ་མི་ཕམ་ཡིན་ཞེས་ཡང་ཡང་གསུངས་པ་དང་། འཇམ་མགོན་ཀོང་
སྤྲུལ་རིན་པོ་ཆེས་ཟབ་གསང་རྒྱུད་སྡེའི་མངའ་བདག་སྤོབས་པ་བསམ་མི་ཁྱབ་པ་
གསང་བདག་རྡོ་རྗེ་འཛིན་པ་ལྟ་བུའོ་ཞེས་བསྔགས་བརྗོད་དུ་བསྩལ་བ་དང༌།
གསུང་གི་ཚོགས་དུ་མ་རྗེ་བླ་མ་ལས་གསན་ཅིང་རིན་ཆེན་གཏེར་གྱི་མཛོད་དུ་
བཞུགས་སུ་གསོལ་བ་ལྟར། ཐམས་ཅད་གཟིགས་པ་འཇམ་པའི་རྡོ་རྗེ་འདི་ཉིད་
ཀྱི་གསུང་གི་གསང་བ་ཟབ་མོ་རྣམས་ཀྱང་ཕྱི་གྲུབ་མཐའི་རྐང་ཚུགས་པ། ནང་
ཉམས་ལེན་གྱི་གནད་འདྲིལ་བ། གསང་བ་བྱིན་རླབས་ཀྱི་རོ་བཅུད་མ་ཡལ་བ་
འཕགས་བོད་ཀྱི་ལྗོངས་ན་གྲགས་ཤིང་གྲུབ་པའི་ཚད་མ་གསུམ་ལྡན་གྱི་བསྟན་
བཅོས་ཆེན་པོ་རྣམས་དང་དབྱེར་མ་མཆིས་པས། རྒྱལ་བསྟན་རིན་པོ་ཆེ་སྤྱི་དང་།

ཁྱད་པར་གསང་ཆེན་ནང་རྒྱུད་ཡོ་ག་གསུམ་གྱི་བསྟན་པའི་སྙིང་མིག་སྲོག་ལྟར་
གཅེས་པར་བསྐྱང་བའི་གནས་སུ་གྱུར་པ་ནི། རྗེ་ཉིད་ཀྱི་ཞལ་ནས། རང་ཁྱད་
འབྱིན་སླད་བསྟོད་པས་མ་བསྒྲགས་ཀྱང་། །སེམས་ཉིད་མཁའ་ལ་རྣམ་དཔྱོད་
ཁྱིམ་གྱི་མེ། །གཟི་བརྗིད་ཅི་འདྲ་ཚིག་གི་ལམ་ནས་ནི། ། བློ་དང་ལྡན་པ་རྣམས་
ཀྱིས་བལྟ་བར་བྱོས། །ཞེས་དང་། ་རྩོད་དུས་ཀྱི་མཁས་པའི་དབང་པོ་མཁན་
ཆེན་ཀུན་བཟང་དཔལ་ལྡན་ནས། རྗེ་བླ་མ་ཐམས་ཅད་མཁྱེན་པའི་ལེགས་བཤད་
ལ་ཐོག་མར་ལྟ་རྟོག་ཞིབ་ཏུ་གྱིས། དེ་ནས་མཁས་པ་གཞན་གྱི་བསྟན་བཅོས་ལ་
ཐོས་བསམ་ཞིག་གྱིས་དང་། ཉིན་མཚན་གྱི་སྣང་བ་ལྟ་བུའི་ཁྱད་ཆོས་ཡོད་པ་
མངོན་སུམ་དུ་མཐོང་བར་ངེས། ཞེས་གསུངས་པ་ལྟར། སྐྱེས་སྦྱངས་ཀྱི་
སྤོབས་པ་དགེ་བའི་གང་ཟག་དག་ལ་རྨ་བྱའི་ཐོས་འཛིན་དུ་དབྱར་རྔའི་དབྱངས་སྙན་
བཞིན་གྱུར་པ་མངོན་སུམ་ཚད་མས་གྲུབ་བཞིན་པ་ལྟར་ལས་བདག་ལྟ་བུས་སྨོས་
མ་དགོས་ལ། དེར་མ་ཟོད་རྗེ་འདིའི་གསུང་གི་གསང་བ་ཆེ་ཕྲ་ཐམས་ཅད་རྒྱལ་
བ་ཐབས་ལ་མཁས་པའི་བཀའ་སྡེ་སྣོད་གསུམ་དང་། རྒྱུད་སྡེ་ཆེན་པོ་དྲུག་
སོགས་བཞིན་ཐུན་མོང་དང་ཐུན་མིན་གྱི་གདུལ་བྱ་རྗེས་སུ་འཛིན་སླད། ཐ་ན་
འཇིག་རྟེན་བདེ་ཐབས་ཀྱི་མདོས་ཡས་སོགས་ལས་ཕྲན་ཚེགས་ནས་ཞི་རྒྱས་དབང་
དྲག་མཆོག་གི་དངོས་གྲུབ་སྒྲུབ་པའི་མན་ངག་དང་། མདོ་སྔགས་ཀྱི་ཟབ་གནད་
ཁྱད་པར་ཅན་སྟོན་པའི་བསྟན་བཅོས་སོགས་མཁོ་རྒུ་ཀུན་ཚང་འཁོར་ལོས་སྒྱུར་
བའི་རྒྱལ་པོའི་བང་མཛོད་བཞིན་བསྩལ་བས། མཁྱེན་རབ་ཀྱི་འཇུག་པ་ཕྱོགས་
རེ་བ་ཙམ་ཞིག་ལ་ཐམས་ཅད་མཁྱེན་པའི་མིང་གིས་སྤུད་པ་ཙམ་མ་ཡིན་པར།
50

ཤེས་བྱ་ཐམས་ཅད་གཟིགས་པའི་རྣམ་དཔྱོད་ཀྱི་འདབ་སྟོང་མུ་མེད་དུ་བཞད་པའི་
མཐུས། རྒྱལ་སྲས་དཔའ་བོའི་ཁྱུ་མཆོག་དག་གིས་གང་འདུལ་སྒྱུ་མའི་རོལ་
རྩེད་བསམ་མི་ཁྱབ་པས་འགྲོ་བའི་ཁམས་མོས་དང་རྗེས་སུ་འཚམས་པའི་ཆོས་སྒོ་
དེ་སྙེད་འདོམས་པའི་ངོ་མཚར་གྱི་མཛད་པ་རྨད་དུ་བྱུང་བ་མངའ་སྟེ། འཇམ་
དབྱངས་བླ་མའི་དྲིན་ལས་ཤེས་བྱའི་ཚུལ། །གང་ལ་བལྟས་པ་དེ་ཡང་མདུན་དུ་
དངར། །ལྷག་བསམ་འོད་དང་འགྲོགས་པའི་བློ་གྲོས་ཀྱི། །ཟླ་བ་འདི་དག་
གང་དུ་ཡང་མཛེས་དང་། །ཞེས་དང་། ཡབ་གཅིག་ཉི་མ་འཆར་ཀའི་སྣང་བ་
ཅན། །བདག་བློའི་ཨུཏྤལ་གཞོན་ནུ་སྐྱོངས་ཤིག་དང་། །མཁའ་མཉམ་སྲིད་
པའི་མཐའ་དང་ཤེས་བྱའི་མུ། །དུས་ཀྱི་ཡུན་ལ་སྐྱོ་བར་ང་མི་སེམས། །ཞེས་
སོགས་རྗེ་བླ་མ་ཉིད་ཀྱི་ཞལ་ནས་གསུངས་པ་ལྟར། ནོར་བུའི་རིན་ཐང་འབྱོར་
ལྡན་གྱིས་ཤེས་པ་བཞིན། སྙིགས་མའི་དུས་འདིར་དུས་གསུམ་སྲས་བཅས་
རྒྱལ་བ་དགྱེས་པའི་ལམ་སྲོལ་ཡངས་པོར་འབྱེད་པའི་བཀའ་དྲིན་དང་རྣམ་ཐར་
གཙང་མ་རྗེ་འདི་ཉིད་ཁོ་ནར་གཟིགས་ཏེ། ངེས་གསང་ཆོས་ཀྱི་ཉིན་བྱེད་ཞེ་ཆེན་
པ་འཇམ་དབྱངས་བློ་གྲོས་རྒྱ་མཚོ་དང་། ཐུགས་སྲས་ཉེ་གནས་བླ་མ་རིན་པོ་ཆེ་
འོད་གསལ། མཁན་ཆེན་སྡེ་སྣོད་འཛིན་དབང་ཀུན་བཟང་དཔལ་ལྡན་སོགས་
ཀྱིས་གསུང་ཆེ་ཕྲ་ཐམས་ཅད་བཀའི་བསྡུ་བ་ཡང་ཡང་མཛད་ཅིང་། འཇིགས་
བྲལ་སི་ཏུ་པཎ་ཆེན་དྷརྨ་སཱ་ར་དང་། རྫོགས་སྤྲུལ་ལྔ་པ་ཐུབ་བསྟན་ཆོས་ཀྱི་རྡོ་རྗེ།
འཇམ་མགོན་མཁྱེན་བརྩེའི་ཕྲིན་ལས་ཀྱི་རང་གཟུགས་འཇམ་དབྱངས་ཆོས་ཀྱི་བློ་
གྲོས་སོགས་བསྟན་པ་འབའ་ཞིག་ཐུགས་ལ་བཅངས་པའི་སྐྱེས་ཆེན་དེ་དག་གི་

བཀའ་དྲིན་ལ་བརྟེན། མདོ་སྨད་སྡེ་བཞི་དགེ་བཅུའི་མངའ་རིས་སུ་བཀའ་འབུམ་
ཡོངས་རྫོགས་འཕྲུལ་པར་གྱི་ཚུལ་དུ་བསྐྲུན་པར་མཛད་པ་ལྟར། གསང་ཆེན་
བསྟན་པའི་ཤིང་རྟ་རྒྱལ་ཚབ་རིན་པོ་ཆེ་འཇམ་དབྱངས་བློ་གྲོས་རྒྱ་མཚོ་དང་།
ཐུགས་སྲས་རིམ་གྲོ་བ་བླ་མ་དམ་པ་འོད་གསལ་ཞལ་ལྷན་རྒྱས་པའི་ཐུགས་རྗེའི་
བཀའ་དྲིན་ལ་བརྟེན་ཏེ། རྗེ་བླ་མ་རྡོ་རྗེ་འཆང་ཆེན་པོའི་ལྗགས་ལུང་དངོས་སུ་
ཡོད་རིགས་དང༌། དམིགས་བསལ་ལུང་རྒྱུན་མེད་པ་དག་ཀྱང་སྐུ་གདུང་རིན་པོ་
ཆེའི་མདུན་ནས་ལུང་དབང་བླངས་ཤིང་། ཕྱིས་རྗེ་བླ་མ་གཉིས་ཀ་ལ་ཡེ་ཤེས་ཀྱི་
སྐྱེས་དངོས་སུ་རྗེས་སུ་བཟུང་ཞིང་དོན་བརྒྱུད་ཀྱི་བྱིན་རླབས་འཕོས་པ་ལ་བརྟེན་
བཀའ་འབུམ་ཡོངས་རྫོགས། མཁྱེན་བརྩེའི་ཕྲིན་ལས་རོལ་རྩེད་དང་། འཇམ་
མགོན་ཡང་སྤྲུལ་པདྨ་དྲི་མེད་ལེགས་པའི་བློ་གྲོས། སངས་རྒྱས་མཉན་སྤྲུལ།
དམན་བུ་ཁོ་བོ་བཅས་ལ་ལུང་གི་རྒྱུན་མ་ཆད་པ་ཚང་བར་བཞུགས་པ་དང༌།
ལེགས་བཤད་རྣམས་ཀྱི་བཤད་སྲོལ་ཡང་མཁན་ཆེན་སྨྲ་བའི་ཉི་མ་ཀུན་བཟང་
དཔལ་ལྡན་སོགས་ཐུགས་སྲས་རྣམས་ཀྱི་བཀའ་དྲིན་ལ་བརྟེན་བློ་ལྡན་ཡིད་ཀྱི་
དགའ་སྟོན་དུ་དར་བཞིན་པ་ལྟར། སླད་ནས་འབྱོན་པར་འགྱུར་བའི་ལུང་རྟོགས་
ཀྱི་མངའ་ཐང་འཛིན་པ་དག་གིས་ཀྱང་། རྗེ་བཙུན་ཆོས་ཀྱི་རྒྱལ་པོས་ཕ་ཕོག་ཏུ་
བསྩལ་བའི་ལེགས་བཤད་རྣམས་ལ་དཔྱིས་ཕྱིན་པའི་ཐོས་བསམ་སྒོམ་པ་དང་།
འཆད་སྤེལ་གྱི་ཕྲིན་ལས་ཟོལ་མེད་དུ་བསྐྱང་བས་ཡབ་གཅིག་སྨྲ་བའི་ཉི་མ་གཞོན་
ནུའི་བཀའ་དྲིན་ལ་རྗེས་སུ་འཚོབ་པ་དང་། ཕ་ནོར་བུ་ཡིས་སྐྱོང་བའི་བསྟན་པ་ལ་
སྲི་ཞུ་འོས་པ་ནི་དམན་པ་བདག་གིས་ཀྱང་ལྷག་པའི་བསམ་པ་པདྨའི་རྩ་བ་ལྟར་
52

དཀར་བས་ཐོལ་མོ་སྙིང་གར་ཟླུམ་སྟེ་གསོལ་བ་རྩེ་གཅིག་ཏུ་ཡང་ཡང་འདེབས་པ་
ལགས་སོ།།
ལྔ་པ་ཟབ་དོན་ཉམས་བཞེས་ཀྱི་སྒྲུབ་པའི་རྒྱལ་མཚན་བཙུགས་པའི་ཚུལ་ནི།
དེ་ཡང་སྙིགས་མའི་དུས་འདིར་ཤེས་བྱའི་གནས་ལ་ཅུང་ཟད་སྦྱངས་པ་དག་གིས་
སྒྲུབ་པའི་ཉམས་ལེན་གྱི་བྱ་བ་ལ་གཏན་ནས་མི་བརྩོན་པ་དང་། ཡང་ཅུང་ཟད་
སྒྲུབ་པ་བར་ཁས་འཆེ་བ་དག་གིས་ནི་ཐོ་སྙད་ཀྱི་སྦྱང་པོ་ཆེ་ཕྲ་ཅི་ལའང་མིག་གི་ཚེར་
མ་བཞིན་དུ་སྤང་བྱར་བལྟ་བ་མང་མོད། དམ་པ་འདི་ནི་སྤྱིར་རྟག་ཏུ་ངེས་པར་
འབྱུང་བའི་ཐུགས་དང་ལྡན་པོས་སང་ཕན་ཆད་ཀྱི་བྱ་གཞག་གང་མཛོད་སོགས་ཀྱང་
མ་ཤི་ན་དེ་དག་བྱེད་ཅེས་མི་རྟོག་པས་ཐུགས་ཕྱུང་བའི་གསུང་དང་། སྙན་ཟུག་
ཕྲ་མོས་མཚོན་པའི་སྡུག་བསྔལ་ཆེ་ཕྲ་གང་ཐོག་ཏུ་བབས་ཀྱང་སྔོན་གྱི་ལས་ཀྱི་
འབྲས་བུ་ཐོག་ཏུ་བབ་པ་ཡིན་ཞེས་སོགས་གསུང་བས་མཚོན། རྣམ་གཡེང་དང་
འདུ་འཛིའི་སྤྲོས་པ་ལ་གཏན་ནས་མི་དགྱེས་པ་གཞིར་བཅས་ཤིང་། ལྷག་པར་
དེང་སང་ལྔ་བརྒྱའི་གཞན་དབང་དུ་སོང་ནས་བསྟེན་པའི་གནས་ཚུལ། འགྲོ་
བའི་བྱ་སྤྱོད་གང་ལའང་རང་གཞན་གྱིས་བསྟན་འགྲོའི་དོན་རྒྱ་ཆེར་འགྲུབ་པ་ཅིས་
ཀྱང་དཀའ་ཞིང་། ། ཚེ་ཐུང་འོགོལ་རྐྱེན་མང་བས་སྐྱོ་བ་འཕེལ་བའི་དུས་འདིར་དབེན་
པའི་གནས་སུ་རང་གཞན་ཐམས་ཅད་སྒྲུབ་པ་ཡང་དག་པ་རེ་བགྱིས་ན། འདི་ཕྱི་
གཉིས་ཀ་ལ་བཟང་ཞིང་བྱ་བ་དོན་དང་ལྡན་པ་ཡིན་ཞེས་ཡང་ཡང་གསུང་བ་དང་།
བྱམས་པ་སེང་གེའི་སྒྲ་ཆེན་པོའི་མདོ་ལས། འོད་སྲུངས་བྱང་ཆུབ་སེམས་དཔའ་
གང་གིས་སྟོང་ཆེན་པོའི་འཇིག་རྟེན་གྱི་ཁམས་འདིར་མེ་ཏོག་དང་བདུག་པ་དང་ཕྱེ་

མ་དང་སྤོས་ཀྱིས་རབ་ཏུ་བཀང་སྟེ། དེ་བཞིན་གཤེགས་པ་ལ་མཆོད་པའི་ལས་
ཀྱི་ཕྱིར་ལོ་འབུམ་གྱི་བར་ཉིན་ལན་གསུམ་མཚན་ལན་གསུམ་ཕུལ་པ་བས
བྱང་ཆུབ་སེམས་དཔའ་འདུ་འཛིའི་གཏམ་གྱིས་འཇིགས་ཤིང་སྐྲག་པོ་གཞན་ཞིག་
ཁམས་གསུམ་ཐམས་ཅད་ཀྱིས་འཇིགས་ཤིང་། སེམས་ཅན་གྱི་དོན་མངོན་པར་
འདོད་པས་དགོན་པ་ལ་མངོན་པར་ཕྱོགས་ཏེ་གོམ་པ་བདུན་འདོར་བར་བྱེད་པ་གང་
ཡིན་པ་དེ་ནི་དེ་བས་ཆེས་བསོད་ནམས་མང་དུ་བསྐྱེད་པར་འགྱུར་རོ། །ཞེས་
གསུངས་པ་ལྟར།་ དགོས་པའི་གནད་དུ་མ་དང་། ཁྱད་པར་གསང་སྔགས་
རྙིང་མའི་རིག་འཛིན་གྲུབ་པའི་ཁྱུ་མཆོག་ཐམས་ཅད་ཀྱིས་མཛད་པའི་གཙོ་བོ་དབེན་
པར་སྦས་པའི་བརྟུལ་ཞུགས་ཀྱིས། རྡོ་རྗེ་ནང་གི་ས་ལམ་མ་ལུས་པ་བཙན་
ཐབས་སུ་བགྲོད་དེ་རིག་འཛིན་གྲུབ་པའི་རྒྱལ་ཐབས་ལ་འཛེགས་པ་དོན་གཉིས་
གྲུབ་པའི་ཕྲིན་ལས་ཀྱི་སྣང་བས་མཛེས་པ་ནི་གྲུབ་མཐའ་གཞན་ལས་ཁྱད་པར་དུ་
འཕགས་པའི་ཆོས་སུ་ངེས་པའི་ཕྱིར། སློབ་དཔོན་སངས་རྒྱས་གཉིས་པ་པདྨ་
འབྱུང་གནས་ཉིད་རྡོ་རྗེ་གྲོ་ལོད་ཀྱི་སྐུར་བཞེངས་ཏེ་སྣང་སྲིད་ཀྱི་ལྷ་འདྲེ་མ་ལུས་པ་
དམ་ལ་བཏགས་ཤིང་། ཟབ་གཏེར་གྱི་བསྟན་པ་སྲུང་བའི་གཉེར་གཏད་ནས་བོད་
ཁམོས་བཀྲ་ཤིས་འབྱུང་བའི་རྡོ་རྗེའི་གནས་ཆེན་དུ་བྱིན་གྱིས་བརླབས་པ་སྟག་ཚང་
མིང་ཅན་བཅུ་གསུམ་གྱི་བྱེ་བྲག མདོ་ཁམས་ཤར་ཕྱོགས་སྨད་ཤོད་དཀར་མོ་
སྟག་ཚང་གི་དབེན་གནས་སུ། མཚོ་སྐྱེས་རྡོ་རྗེ་འཆང་གི་རྒྱལ་ཚབ་༧པདྨ་འོད་
གསལ་མདོ་སྔགས་གླིང་པའི་གཟིམས་སྤྱིལ་བདུད་ལས་རྣམ་པར་རྒྱལ་བ་རུ།
རྗེ་ཉིད་ཀྱི་ཐུགས་དམ་ལྷག་པའི་ལྷ་ཐུན་མོང་མ་ཡིན་པ་འཇམ་དཔལ་ཞི་བ་རིགས་
54

ཐམས་ཅད་ཀྱི་ཁྱབ་བདག་རྒྱུད་ལས་ལུང་གི་ཚུལ་དུ་སྣང་བ་ལ་མན་ངག་གི་ཟབ་
གནད་དུ་མས་ཁྱད་པར་དུ་འཕགས་པ་བཀའ་གཏེར་དག་སྣང་གསུམ་དྲིལ་གྱི་ཚུལ་
དུ་རྗེ་ཉིད་ཀྱིས་བསྒྲིགས་གནང་རྒྱུད་ལུགས་འཇམ་དཔལ་ཞི་སྒྲུབ་དང་། གསང་
ཆེན་ནང་རྒྱུད་ཡོ་ག་གསུམ་གྱི་བསྟན་པའི་སྙིང་གི་བཅུད་ལྟ་བུ་པད་གནུབས་ཆུ་བོ་
གཅིག་འདྲེས་ཀྱི་ཁྲོ་བོ་ཕྱག་རྒྱ་ཟིལ་གནོན་གྱི་ཟླ་གསང་གཞི་བསྙེན་གཙོ་བོར་གྱུར་པ་
དང༌། གཞན་ཡང་གཤིན་རྗེ་ཁྲོ་ཆུ་དུག་གདོང་། ཀི་ཀང་དམར་པོ། ཡང་
ཟློག་རྣམས་དང༌། གཏེར་སྟོན་སུམ་ཚོགས་ཀྱི་རྟ་མགྲིན་ཡང་གསང་། མངའ་
བདག་ཉར་གི་རྟ་ནག་ལྕགས་རལ། དཔལ་ཆེན་ཡང་དག་རུ་ལུ་གསང་བའི་
དགོངས་པ། རྒྱུད་ཀྱི་ལུགས་ལྟར་བཀྲལ་པའི་དཔལ་ཆེན་རྡོ་རྗེ་གཞོན་ནུ། གསང་
བདག་དྲེགས་པ་ཀུན་འདུལ། དྲང་སོང་ལོཀྟིའི་སྔགས་རྒོད། ཉང་གཏེར་
ཁྲོས་མ་ནག་མོ་ལ་སོགས་པ་རྣམས་ཀྱི་བསྙེན་སྒྲུབ་མཛད་པ་ལས། གཙོ་བོ་ཚེ་
བདག་ཕྱག་རྒྱ་ཟིལ་གནོན་ལོ་གཅིག་ཏུ་གསུང་ངག་རིང་བཅད་དང་ཁྱོན་བསྡོམས་
སྔ་ཕྱིར་ཨེ་རིང་བྱེ་བ་ལྔ་བཅུའི་ལྗགས་བཟླས་ཀྱིས་མཚོན། གནས་དེར་ལོ་བཅུ་
གསུམ་དུ་བཞུགས་རིང་ཕལ་ཆེར་གསོལ་ཇ་དུས་གཉིས་རེ་བཞེས་ཤིང་། སྲོད་
ལ་མནལ་ཡུན་ཐུང་ངུ་ཙམ་རེ་ལས་མ་གནང་བར་བསྙེན་སྒྲུབ་འབའ་ཞིག་ལ་རྩེ་
གཅིག་ཏུ་ཐུགས་གཞོལ་བ་དང་། གནས་དེར་ས་གནད་ཆེད་བཙལ་གྱིས་ཉེ་
གནས་བླ་མ་རིན་པོ་ཆེ་འོད་གསལ་དང་གོ་འཇོའི་ཕྱོགས་ནས་ཕེབས་པའི་སློབ་
ཚོགས་ཀྱིས། གསར་དུ་བསྐྲུན་པའི་གཟིམས་སྤྱིལ་ཡང་དབེན་པདྨ་བདེ་ལྡན་དུ་

བཀའ་བརྒྱད་བདེ་གཤེགས་འདུས་པ་ཞི་ཁྲོའི་བསྙེན་སྒྲུབ་རྒྱས་པ་ཟླ་བ་དྲུག་གི་
ཁོངས་སུ་གསུང་ངག་རིང་བཅད་དུ་གནང་བ་དང་། ཡབ་ཡུལ་འཇུའི་རི་ཁྲོད་
འཆི་མེད་མཆོག་གྲུབ་གླིང་དུ་གཏེར་ཆེན་རཏྣ་གླིང་པའི་ཟབ་གཏེར་འདུས་པ་སྐོར་
བཞིའི་ཡ་གྱལ་ཚེ་སྒྲུབ་གསང་བ་འདུས་པ་དང་། འཇམ་དཔལ་དམར་པོ་ལོངས་
སྤྱོད་ཚེ་འཕེལ་གྱི་བསྙེན་སྒྲུབ་ཟླ་བ་དྲུག་རེ་སྟེ་ཁྱོན་ལོ་གཅིག་དང་། ཆབ་མདོ་
རྫོང་མགོའི་རི་ཁྲོད་ཆོས་འབྱུང་ཡང་སྟེང་དུ་དཔལ་དུས་ཀྱི་འཁོར་ལོ་དང་། ལྡན་
ཡུལ་དིལ་མགོའི་རི་ཁྲོད་གོ་ཐི་བཀྲ་ཤིས་དཔལ་འབར་གླིང་དུ་དུས་འཁོར་ལྷན་
སྐྱེས་དང་། དབྱངས་ཅན་དཀར་མོ་བཅས་ཞག་བརྒྱའི་ཁོངས་སུ་ལྗགས་བསྙེན་
མཛད་པ་རྣམས་དང་། གཞན་གནས་དུས་ཀྱི་ངེས་པ་ཇི་བཞིན་མ་འཚལ་རུང་
འཇམ་དཔལ་བདུད་རྩི་བཅུད་ལེན་ཞེས་འོད་ལྡན་གྱི་མན་ངག་དང་། འཇམ་
དཔལ་དམར་སེར་ལས་ཐམས་ཅད་སྒྲུབ་པའི་རྒྱུན་ཁྱེར་ཤེས་རབ་ཡེ་ཤེས།
འཇམ་དཔལ་མཆོག་སྦྱིན་རྡོ་རྗེ་ལ་བསྟེན་པའི་བཅིངས་གྲོལ་གྱི་གདམས་པ་ནམ་
མཁའ་དྲི་མེད། ཡང་འཇམ་དཔལ་མཆོག་སྦྱིན་རྡོ་རྗེའི་སྒྲུབ་ཐབས་ཚིགས་
བཅད་མ་དང་། འཇམ་དཔལ་གཟུངས་སྒྲུབ། འཇམ་དཔལ་རྡོ་རྗེ་རྣོན་པོའི་
གསང་སྒྲུབ། འཇམ་དཔལ་བདེ་བ་ཆེན་པོའི་སྒྲུབ་ཐབས། འཇམ་དཔལ་
དྷིསྒྲུབ། འཇམ་དཔལ་ཨ་ཡིག་འབྲུ་གཅིག་པའི་བསྙེན་པ་ཅན་ཚན་གཉིས།
གཤིན་རྗེ་གཤེད་དགྲ་འཇོམས་ནག་པོ། འཇམ་དཔལ་ནཱ་ག་རཀ་ཕ་ལམ་རྡོ་རྗེའི་
རལ་གྲི། ཀིང་དམར་རྒྱུན་ཁྱེར་ཡ་མའི་སྙིང་ཐིག དྲག་པོ་སུམ་སྒྲིལ་གྱི་སྒྲུབ་
ཐབས་ཁྲོ་ཆུ་ཁོལ་མ། ཚེ་སྒྲུབ་གསང་འདུས་ཀྱི་རྒྱུན་གྱི་ཉམས་ལེན། ཁྲོ་

རྒྱལ་རྡོ་རྗེ་གཙུག་ཏོར་གྱི་བྱད་བཀྲོལ། མངའ་བདག་ཉང་གི་ཁྲོ་བོ་རྨེ་བརྩེགས།
གུ་རུ་ཆོས་དབང་གི་མཁའ་འགྲོ་སྨེ་བརྩེགས། དྭཔལ་རྡོ་རྗེ་སེམས་དཔའི་སྒྲུབ་
ཐབས་རྣམས་དང༌། ཤིན་ཏུ་ཟབ་པ་ཡི་གེ་གཅིག་པའི་སྒོམ་བཟླས་སྐོར་ལ།
འཇམ་དཔལ་དམར་སེར། དཀར་པོ། ཤེས་རབ་ཕར་ཕྱིན། འཇམ་དཔལ་
དྷིསྒྲུབ། རིན་ཆེན་ཏོག འཇམ་དཔལ་མུ་སྒྲུབ། རྣམ་སྣང་དཀར་པོ།
འཇིག་རྟེན་དབང་ཕྱུག སེམས་ཉིད་ངལ་གསོ། ཚེ་དཔག་མེད། ཕྱག་
རྡོར། ནམ་མཁའི་སྙིང་པོ། ས་ཡི་སྙིང་པོ། རྡོ་རྗེ་ཁུ་ཚུར། དོན་ཡོད་
གྲུབ་པ། རིག་བྱེད་ལྷ་མོ། རྡོ་རྗེ་དབྱངས་ཅན། ནོར་རྒྱུན་མ། ཕོ་རྒྱུད་
དབང་ཕྱུག མོ་རྒྱུད་རལ་གཅིག་མ་བཅས་དང་། ནོར་རྒྱུན་མ། གོས་
དཀར་མོ། གུ་རུ་མཁའ་འགྲོ་བཞི་བསྐོར། འཇམ་དཔལ་བདུད་རྩིའི་ཞུན་ཐིག
འཇམ་དཔལ་བདེ་བ་ཆེན་པོ། རིག་འཛིན་དགའ་རབ་རྡོ་རྗེའི་བླ་མའི་རྣལ་འབྱོར།
བཀའ་བརྒྱད་གསང་སྒྲུབ་ཧཱུྃ་རྒྱ་ཅན། རྡོ་རྗེ་ཆོས་ཀྱི་སྒྲུབ་ཐབས་པདྨ་རཱ་ག རྟ་
མགྲིན་སྒྲུབ་ཐབས་ལེའུ་ཚན་གཉིས། འཇམ་དཔལ་རྡོ་རྗེའི་སྲོག་སྒྲུབ། འཇམ་
དཔལ་ནཱ་ག་རཀ་བཅས་རིག་རྩལ་ཆོས་སྡེའི་སྐོར་དང་། འདོད་རྒྱལ་སྒྲུབ་ཐབས།
རྟ་མགྲིན་སྒྲུབ་ཐབས་ཕྲིན་ལས་ལྷུན་གྲུབ། བདེ་མཆོག་དམར་པོ། ལྷ་ཆེན་
སྒྲུབ་ཐབས་པདྨ་རཱ་གའི་ཕྲེང་བ་བཅས་རྙིང་ཕྱོགས་ཀྱི་སྒྲུབ་སྐོར་དང༌། ནམ་
མཁའི་སྙིང་པོ། བྱམས་པ། ས་སྙིང་། སྒྲིབ་པ་རྣམ་སེལ། སྤྱན་རས་
གཟིགས། ཕྱག་རྡོར། ཀུན་ཏུ་བཟང་པོ། འཇམ་དཔལ་ཏེ་ཉེ་བའི་སྲས་
ཆེན་བརྒྱད་དང་། ཤེས་རབ་ཀྱི་ཕ་རོལ་ཏུ་ཕྱིན་མ། རྨ་བྱ་ཆེན་མོ། རྒྱལ་

མཚན་རྩེ་མོའི་དཔུང་རྒྱན། སོ་སོར་འབྲང་མོ།་་ གདུགས་དཀར་མོ།། ཛི་བྷི་
ལོ་སེར་པོ། ” ནོར་རྒྱུན་མའི་སྒྲུབ་ཐབས་ཆེ་ཆུང་གཉིས། ་གཙུག་ཏོར་འབར་བ།།
ལྷ་ཡི་བློ་མའི་སྒྲུབ་པ་བཅས་བཀའ་ལས་གསུངས་པའི་མདོ་ཕྱོགས་ཀྱི་ལྷ་དང་།
ཇོ་བོའི་ལུགས་ཀྱི་མི་འཁྲུགས་པ་དང་། ངག་དབང་གྲགས་པའི་རྒྱ་གཞུང་གི་
སྒྲོལ་དཀར། ་མི་འཇིགས་པ་སྦྱིན་བྱེད་རིག་པའི་ལྷ་མོ་ཆེན་མོ་ལྔ། རིག་པའི་
རྒྱལ་མོ་གསུམ་ཞེས་སངས་རྒྱས་སྤྱན་མ། གོས་དཀར་མོ། མཱ་མ་ཀཱི་གསུམ་
དང༌། ས་ལུགས་འཇམ་དཔལ་དམར་སེར་དཔའ་གཅིག འཇམ་དཔལ་
ཤེས་རབ་འཁོར་ལོའི་སྒྲུབ་ཐབས་ཛྙཱ་ན་ཙཀྲ འཇམ་དཔལ་ངག་གི་དབང་ཕྱུག་
སྒྲུབ་ཐོབས་པྲ་ཛྷཱ་ཙཀྲ དབང་གི་འཇམ་དཔལ་ཡན་ལག་མེད་པའི་རྡོ་རྗེ། དབྱངས་
ཅན་དམར་མོའི་གསང་སྒྲུབ་ཛྷཱ་ན་དརུ། སྤྱན་རས་གཟིགས་སེང་གེ་སྒྲ་ཡིད་
བཞིན་རེ་སྐོང་། ： སྤྱན་རས་གཟིགས་ཡི་གེ་ཕྱེད་དང་བཞི་པའི་སྒོམ་བཟླས། ཁྲོ་
བོ་སྟོབས་པོ་ཆེ། ཡུམ་ཆེན་མུ་ཁ་ལེ། དམ་ཚིག་རྡོ་རྗེའི་སྒོམ་བཟླས་ཆེ་ཆུང་
གཉིས། ཕྱག་རྡོར་བདག་བསྐྱེད་ལེའུ་ཚན་གཉིས། མི་གཡོ་བ། རྟ་
མགྲིན། གཉན་འཇོམས་འཇམ་དཔལ་ནག་པོ།: རྡོ་རྗེ་འཇིགས་བྱེད་ཕྱག་
གཉིས་མ། རྭ་ལུགས་འཇིགས་བྱེད། དུས་འཁོར་ལྷན་སྐྱེས། གཤིན་རྗེ་
གཤེད་དམར། བདེ་མཆོག་དང་ཀྱི་རྡོར་ལྷན་སྐྱེས་བཅས་གྲངས་བསྙེན་གྱི་ཚད་
གཞུང་དུ་གསལ་བ་རྣམས་དཀྱུས་ལྟར་དང་། དམིགས་བསལ་བསྙེན་ཚད་མེད་
པ་རྣམས་ཀྱང་རྩ་སྔགས་འབུམ་ཕྲག་རེའི་མ་མཐའ་བྱས་པའི་ལྗགས་བཟླས་ཚད་དུ་
འཁྱོལ་བ་ཐེངས་གསུམ་རེ་མ་གྲུབ་པ་གཅིག་ཀྱང་མེད་པ་དང་། དེ་ལས་འཇམ་
ནམ

དཔལ་ཞི་དྲག་སོགས་རྩ་བའི་ཐུགས་དམ་སྐོར་ནི་ལེན་གཅིག་མ་ཡིན་པར་བསྙེན་
སྒྲུབ་སྔ་ཕྱི་དུ་མ་ཡོང་ནས་ཡང་དུ་གནང་བ་དང་། གཞན་ཡང་ལས་སྒྲིབ་རྒྱུན་
གཅོད་ཀྱི་སྔགས་བརྒྱ་པ་རྣམས་སོ་སོར་འབུམ་ཕྲག་རེ་ཁ་སྐོང་དང་བཅས་པ་དང་།
རྟེན་འབྲེལ་སྙིང་པོ་ཁོ་ནའང་འབུམ་ཕྲག་བཅུ་གསུམ་ཁྲ་འགུའི་རི་ཁྲོད་བདེ་མཆོག་
ཕོ་བྲང་ནས་གསུངས་པས་མཚོན། - མདོར་ན་རྗེ་ཉིད་ཀྱི་གསུང་མན་ངག་གི་སྐོར་
རྣམས་ཐམས་ཅད་ཉམས་བཞེས་རྟགས་ཐོན་རེ་མ་གནང་བ་གཅིག་ཀྱང་མེད་པ་ལྟ་
བུ་ངོ་མཚར་ཕལ་པའི་བློ་ལས་འདས་པར་བཞུགས་ཤིང་། དེ་ཐམས་ཅད་ཀྱང་
རང་བཞིན་ཁ་གཡེང་མིག་གཡེང་གིས་བཟླས་པ་ཙམ་མ་ཡིན་པར། དགུང་
གྲངས་སུམ་ཅུ་སྐོར་བཞེས་པའི་སྟེང་དཀར་མོ་སྟག་ཚང་དུ་བཞུགས་ཕྱིན་ཕྱིས་སྐུ་
གཤེགས་ཀྱི་བར་ཡར་མར་གྱི་བྱོན་ཞོར་ཞག་ཆ་ཤས་ཙམ་མ་གཏོགས། ཕལ་
ཆེར་སྐུ་མཚམས་བཅད་རྒྱ་འབའ་ཞིག་ཐུན་གྲངས་ངེས་ཁྲིགས་ཅན་གྱི་གྲངས་ཚད་
ཚུན་ཆད་ཀྱང་དོན་ལ་གནས་ངེས་དང་། དེ་དག་ལ་ཐོག་མར་སྒྲུབ་པའི་དམ་ཚིག་
གི་རྫས། བར་དུ་བསྟེན་བྱའི་དངོས་གྲུབ་ཀྱི་གྲོགས། ཐ་མ་ལས་མཐར་
དབྱུང་བའི་མན་ངག་སོགས་རྒྱུད་ལུང་གི་གབ་སྦས་དང༌། རིག་འཛིན་བརྒྱུད་
པའི་ཕྱག་བཞེས་སོགས་ཆེ་ཕྲ་ཐམས་ཅད། ཐ་ན་ལུས་ཀྱི་འདུག་སྟངས་ཡན་
ཆད་མ་ཉམས་མ་ནོར་བ་གཞུང་བཞིན་ཞིབ་རྒྱས་སུ་ཕྱག་བཞེས་མཐར་སོན་གནང་
ཚུལ་སྒྲུབ་རྫས་རྟེན་སོ་སོའི་དཀར་ཆག་སོགས་སུ་གསལ་བ་ལྟར་ལ། དེ་ཡང་
འདུ་འཛིའི་སྤྲོས་པ་དང་ཆོས་བརྒྱད་ཀྱི་སྒྲོབ་ལྡིར་སོགས་ཚེ་འདིའི་ཆེ་ཐབས་ཏིལ་
འབྲུ་ཙམ་ཡང་མེད་པས་ཕྱོགས་མེད་རིས་མེད་ཀྱི་དབེན་པར། སྦས་པའི་རྣལ་

འབྱོར་འཁོས་ཆུང་བྱ་བྲལ་བའི་ཚུལ་ཁོ་ནར་བཞུགས་པའི་རང་གཤིས་ཀྱང་དེང་
དུས་འདིར་མཆོག་ཏུ་ངོ་མཚར་ཆེ་བར་འདུག་ཅིང་། ཕྱིས་འདིར་ནང་གི་སྤངས་
རྟོགས་ཀྱི་མངོན་རྟགས་ཕྱིར་རང་ཤུགས་ཀྱིས་ཤར་བའི་ནུས་པས། ལྷ་དང་
བཅས་པའི་འཇིག་རྟེན་ན་གྲགས་སྙན་གྱི་རྔ་གསང་ཁྱབ་པར་བརྡལ་ཏེ། དབུས་
གཙང་ཁམས་སོགས་ཕྱོགས་མཐའ་དག་གི་ཆེ་རྒུས་ཞབས་སེན་གྱི་ཨུཏྤལ་ལར་
འདུད་པའི་སྐབས་སུ་ཡང་། དེ་དག་གིས་གནད་དོན་འགངས་ཆེན་གྱི་ཞུ་བ་རེ་
ཟུང་ལྟ་བུ་མ་གཏོགས་དོན་མེད་འཆལ་གཏམ་གྱི་གསུང་འཕྲོས་ཕྲ་མོ་ཙམ་ཡང་མི་
གནང་ཞིང་། དེ་དག་གིས་དད་པས་ཕུལ་བའི་དངོས་རྫས་དག་ཀྱང་། སྤྱིར་
དཀོར་དང་ལོག་འཚོའི་ཉེས་པ་རྒྱལ་བས་སྡེ་སྣོད་དུ་མ་ནས་ཡང་ཡང་གསུངས་
པས་རང་བཞིན་གྱིས་སྤྱད་འོས་གཏན་ནས་མིན་ཞིང་། ལྷག་པར་སྙིགས་མའི་
སེམས་ཅན་འདི་རྣམས་ལོ་རེ་བཞིན་ནོར་རྫས་ལ་རྐམ་ཆགས་ཆེས་ཆེ་བའི་དབང་
གིས། ཁོ་བོ་ལོ་ཉུང་དུས་ཀྱི་སྐབས་སུ་དང་དེང་སང་གི་བར་ལའང་ལོག་འཚོའི་
སྒྲིབ་པ་བཅུ་འགྱུར་གྱིས་ཆེ་བར་འདུག་ཅིང་། ཕྱིས་འདིར་སྒོས་སུ་ནད་ཟུག་གིས་
བར་མེད་དུ་མནར་བས་རྟེན་བཞེངས་སོགས་སྤྲོས་བཅས་ཀྱི་ཚོགས་གསག་ཅི་ཡང་
མི་འགྲུབ་པས། དཀོར་ནག་རང་བཞིན་གྱིས་ཟ་བ་ལ་རྒྱུ་མཚན་དང་དགོས་པ་ཅི་
ཡང་མེད་ཅེས་བསྔོ་རྟེན་ཆེ་ཕྲ་ཡིས་མཚོན་པའི་དད་པས་ཕུལ་བའི་དངོས་རྫས་
རིགས་ཀྱང་གཏན་ནས་མི་བཞེས་ཤིང་། དབེན་པར་ཉེར་མཁོའི་འཚོ་ཆས་ཀུན་
ཚང་ཙམ་ལས་གཞན་པའི་གསོག་འཇོག་སོགས་གཏན་ནོར་ཏིལ་འབྲུ་ཙམ་ཡང་མི་
མངའ་བར། སྐུ་ཚེ་རིལ་པོར་སྒྲུབ་པའི་སྲོག་འཁར་འབའ་ཞིག་བཙུགས་པས།

སྣང་སྲིད་འཁོར་འདས་ཀྱི་ཆོས་ཀུན་དག་མཉམ་བདེན་པ་དབྱེར་མེད་ལྷག་པའི་ཆོས་
སྐུའི་ཡེ་ཤེས་ཀྱི་དགོངས་པའི་རྩལ་ཆེན་རྫོགས་ནས། སྣང་སྤྱོད་ཐམས་ཅད་བདེ་
ཆེན་སྒྱུ་འཕྲུལ་དྲྭ་བའི་དཀྱིལ་འཁོར་གྱི་རོལ་རྩེད་དུ་འབྱམས་སུ་ཀླས་པས་རིག་
འཛིན་རྣམ་པ་བཞིའི་ལམ་བཟང་མཐའ་རུ་སོན་ནས་མཆོག་དང་ཐུན་མོང་གི་དངོས་
གྲུབ་ཀྱི་གསང་མཛོད་བརྙེས་ཤིང་། སྔོན་སྐུ་ན་ཆུང་ངུའི་དུས་སུ་བླ་མེད་རྒྱུད་སྡེ་
རྣམ་ལྔའི་རྫོགས་རིམ་གྱི་མཐར་ཐུག་གྲུབ་བརྙེས་ནཱ་རོ་ཏ་པའི་བཀའ་སྲོལ་ལས་བྱོན་
པའི་རྡོ་རྗེའི་ཆོས་དྲུག་དང་། ཕྱིས་འདིར་གཉིས་མེད་རྡོ་རྗེ་སེམས་དཔའ་མ་ནིང་
གི་ཏམྦུའི་ཡང་བཅུད་དཔལ་ལྡན་དུས་ཀྱི་འཁོར་ལོའི་སྦྱོར་བ་ཡན་ལག་དྲུག་པའི་
རྣལ་འབྱོར་བཅས། ཐུགས་ཉམས་སུ་བཞེས་ཚུལ་གྱིས་རང་བྱུང་རྡོ་རྗེའི་ཕུང་
པོའི་གྲོང་ཁྱེར་གྱི་རྩ་རླུང་ཐིག་ལེའི་རྣལ་འབྱོར་ཡང་ཚད་དུ་འཁྱོལ་བས་རྡོ་རྗེའི་ས་
ལམ་ཅིག་ཅར་དུ་རྫོགས་ཏེ། རྣམ་ཀུན་མཆོག་ལྡན་གྱི་སྟོང་ཉིད་དང་ལྷན་སྐྱེས་
བདེ་བ་ཆེན་པོ་ཟུང་དུ་འཇུག་པའི་མཆོག་ཏུ་མི་འགྱུར་བའི་ཡེ་ཤེས་ལ་དབང་ཐོབ་
པའི་ཁ་སྦྱོར་ཡན་ལག་བདུན་རྫོགས་ཀྱི་དཀྱིལ་འཁོར་ཆེན་པོའི་ཁྱབ་བདག་ཧེ་རུ་
ཀའི་ངོ་བོར་བཞུགས་ཤིང་། སྔ་འགྱུར་རྒྱུད་འབུམ་རིན་པོ་ཆེ་དཔེ་གཟིགས་སུ་
གནང་བའི་བྱིན་རླབས་ཀྱི་མཐུས་དོན་བརྒྱུད་ཡེ་ཤེས་ཀྱི་དགོངས་པ་ཐུགས་ལ་སད་
པའི་དབང་གིས། འཁོར་འདས་གཞི་གྲོལ་རིག་སྟོང་མཉམ་རྫོགས་ཆེན་པོའི་
གྲུབ་མཐའ་སྒྲ་ཇི་བཞིན་དུ་བསྙེགས་ནས་ལྷུན་གྲུབ་འོད་གསལ་གྱི་སྣང་བ་རྣམ་པ་
བཞིའི་རྩལ་ཆེན་ཡོངས་སུ་རྫོགས་པས། སྐུ་གསུམ་རང་སྣང་དུ་འཆར་བའི་
ཤེས་རབ་རང་བྱུང་གི་སྒྲོན་མ་གནས་ལུགས་དོན་གྱི་འཇམ་དཔལ་གདོད་མའི་

མགོན་པོའི་དགོངས་པའི་ཀློང་དུ་ཁྱད་བར་དྲུག་ལྡན་གྱི་བྱང་ཆུབ་མངོན་དུ་མཛད་
པས། ཀུན་མཁྱེན་ཡེ་ཤེས་ཀྱི་སྐུ་ཅན་སངས་རྒྱས་ཀུན་གྱི་སྤྱི་མེས་ཆེན་པོ་ཐེག་
མཆོག་འོད་གསལ་རྡོ་རྗེ་སྙིང་པོའི་ཤིང་རྟའི་ཚུལཾ་དུ་བཞུགས་ཤིང་། ཞར་བྱུང་
དེང་སང་དུས་ཀྱིས་སྙོགས་པའི་སྐྱེ་དགུ་རྣམས་བསོད་ནམས་ཀྱི་བསགས་པ་ཤིན་
ཏུ་ཉག་ཕྲ་བས་སྣོད་བཅུད་ཀྱི་དཔལ་རྒུད་ཅིང་བསྟན་པའི་མངའ་ཐང་ཡང་ཤུགས་ལ་
བྲི་བའི་སྡུག་བསྔལ་རྒྱུ་འབྲས་ལས་སྐྱོབ་པ་སོགས། ཐུགས་བསྐྱེད་ཀྱི་དགོངས་
པ་བསམ་མི་ཁྱབ་པས་ཚོགས་གསག་གི་སྒོ་དུ་མ་འདུ་མཛད་པའོང་།་ རྗེ་ཉིད་ཀྱི་
རིགས་བདག་སྐྱབས་མགོན་དབང་ཆེན་དགྱེས་རབ་རྡོ་རྗེའི་མདུན་ནས་ཁས་ལེན་
དུ་གནང་བ་ལྟར། མར་མེ་འབུམ་ཕྲག བདུག་སྤོས་དང་ཞལ་ཟོས་ཀྱང་
གྲངས་དེ་མཚུངས། མེ་ཏོག་དང་མཎྜལ་འབུམ་ཕྲག་དུ་མ། འཛིང་རྣམ་རྒྱལ་
མགོན་ཁང་དང་། ཀཿཐོག་རྡོ་རྗེ་གདན་གྱི་སྐུ་འབུམ་རིན་པོ་ཆེ་གཉིས་ཆར་
ཞབས་བསྐོར་སྟོང་ཕྲག་ལྔ་ལྔ། ཞེ་ཆེན་རི་ཁྲོད་དུ་གྲུབ་ཆེན་ཤེས་རབ་ཡར་
འཕེལ་གྱིས་བཞེངས་པའི་མ་ཎིའི་རྡོ་མཁར་ལ་ཞབས་བསྐོར་དང་བཅས་གུ་རུ་ཆོས་
ཀྱི་དབང་ཕྱུག་གི་གཏེར་བྱོན་འཇམ་དཔལ་མཚན་བརྗོད་བསྡུས་པ་འབུམ་ཕྲག་
གཅིག་གསུངས་པ་དང་། ཟླ་བ་ཡར་མར་གྱི་ཚེས་བཅུའི་ཚོགས་མཆོད་ཆད་མེད་
དང༌། ཉེར་དགུ་ནམ་ཚེས་ལ་ཁྲོ་ཆུའི་དུག་གཏོར་དང་། ཆོས་སྲུང་གི་གསོལ་
མཆོད་རྒྱུན་ལྡན་དུ་གནང་བ་དང་། ཐ་ནའང་བློ་རིག་གསལ་བའི་མན་ངག་
སྔགས་ཀྱི་བེ་བུམ་དུ་འབྱུང་བའི་དབྱངས་ཅན་མཆོད་པའང་ཚེས་བཅོ་ལྔ་དང་གཟའ་
མིག་དམར་ནམ་ཚེས་ལ་ཆད་པ་མེད་པར་གསུངས་པས་མཚོན་དུས་དང་རྒྱུན་པར་
62.

གསག་སྦྱོང་གི་རིམ་པ་མཐའ་ཡས་པ་ཆད་མེད་དུ་གནང་ཞིང་། ལོ་མཇུག་
སྔགས་པ་ཟོར་འཕེན་གྱི་ཟླ་བོ་ལ་བཀའ་བརྒྱད་བདེ་གཤེགས་འདུས་པའི་གཏོར་
ཟློག་ཉིན་བདུན་རེ་རྟག་པར་གནང་བ་སོགས་དང༌། རྗེ་ཉིད་ནས་ཐུབ་དབང་ཉེ་
བའི་སྲས་བརྒྱད་དང་བཅས་པའི་སྣང་བརྙན་ཞིག་བཞེངས་ན་རྒྱལ་བའི་བསྟན་པ་
རིན་པོ་ཆེ་སྤྱི་ལ་མཆོག་ཏུ་ཕན་པ་རྗེ་བཙུན་འཇམ་དཔལ་གཞོན་ནུས་ལུང་བསྟན་པ་
ལྟར། གཞན་རྣམས་བླ་མ་རིན་པོ་ཆེ་ཉིད་ཀྱི་གསུང་གིས་བསྐུལ་བ་དང་ཕྱག་
བསྟར་མཛད་ཅིང་། འཇམ་དཔལ་དབྱངས་ཕྱིས་ཀུན་མཁྱེན་བླ་མ་རིན་པོ་ཆེའི་
གདུང་རྟེན་གྱི་ཚུལ་དུ་བླ་མ་དམ་པ་འོད་གསལ་ནས་བཞེངས་པ་དང་། ཆབ་མདོ་
རྫོང་མགོའི་རི་ཁྲོད་དུ་སྨིན་གླིང་ལོ་ཆེན་གྱི་སྐུ་རིང་ལ་ས་གནད་ཆེད་བཙལ་གྱིས་
བཞེངས་པའི་མ་གཟའ་དམ་གསུམ་གྱི་མགོན་ཁང་ཞིག་གསོས་རབ་གནས་བཅས་
མཐའ་རྒྱས་དང་། སྐྱབས་མགོན་དབང་ཆེན་དགྱེས་རབ་རྡོ་རྗེའི་འཇམ་དཔལ་
དཀར་པོའི་སྒྲུབ་ཐབས། འཕགས་པ་འཇམ་དཔལ་གྱི་མཚན་ཡང་དག་པར་
བརྗོད་པའི་རྒྱུད་སྔ་འགྱུར་དང་། རྗེ་ཉིད་ཀྱི་གསུང་སངས་རྒྱས་དང་བྱང་ཆུབ་
སེམས་དཔའི་མཚན་འབུམ་ནོར་བུའི་ཕྲེང་བ། ཤེར་ཕྱིན་ཚུལ་བརྒྱ་ལྔ་བཅུ་པ། .
དུས་འཁོར་བསྡུས་རྒྱུད། འགྲེལ་ཆེན་གླེགས་བམ་གཉིས་ཡོངས་སུ་རྫོགས་པ་
རྣམས་རྗེ་ཉིད་ཁོ་ནས་སྤར་དུ་བཞེངས་གནང་བ་དང་། གཞན་སྒྲ་སྐད་གཉིས་
ཤན་སྦྱར། སྙན་ངག་འགྲེལ་ཆེན། མདོ་སྡེ་རྒྱན་གྱི་ཊི་ཀ་སོགས་ཐམས་ཅད་
ལའང་དངོས་རྫས་སྨར་བ་རེ་བསྩལ་བ་སོགས་རྨད་དུ་བྱུང་བའི་གསག་སྦྱོང་གི་སྒོ་
དུ་མ་འདུ་མཛད་པའང་། ཐེག་པ་ཆེན་པོ་མདོ་སྡེ་རྒྱན་ལས། རབ་དྭངས་

སེམས་དང་ལྡན་པ་ཡིས། །ཚོགས་གཉིས་རྫོགས་པར་བྱ་བའི་ཕྱིར། །སངས་
རྒྱས་རྣམས་ལ་གོས་སོགས་ཀྱིས། །མངོན་སུམ་མངོན་སུམ་མིན་པར་མཆོད། །
སངས་རྒྱས་འབྱུང་བ་དོན་ཡོད་པར། །སྨོན་ལམ་དང་ནི་ལྡན་པ་ཡི། །གསུམ་
པོ་དམིགས་པར་མི་བྱེད་པར། །སངས་རྒྱས་མཆོད་པ་རྫོགས་པ་ཡིན། །ཞེས་
དང༌། འཕགས་པ་བྱམས་པ་འཇུག་པའི་མདོ་ལས། བསྐལ་པ་བྱེ་བ་ཁྲག་
ཁྲིག་མང་པོར་ནི། །བསོད་ནམས་དེ་ཡི་བཤད་པ་བརྩམས་བྱས་ཀྱང་། །བསོད་
ནམས་འབྲས་བུ་དེ་ཡི་བཤད་པ་ནི། །ནམ་ཡང་ཟད་པར་འགྱུར་བ་མ་ཡིན་ནོ། །
ཞེས་སོགས་གསུངས་པ་ལྟར། གནས་སྐབས་དང་མཐར་ཐུག་གི་དགོས་པའི་
ཁྱད་པར་དུ་མ་དང་ལྡན་པ་ནི་སྨོས་མ་དགོས་པ་ཉིད་དོ། །
དྲུག་པ་ཐུན་མིན་གསང་བའི་རྣམ་ཐར་ཕྱོགས་མཚོན་ནི།
སྤྱིར་སྐུ་གསུང་ཐུགས་ཀྱི་གསང་བ་བསམ་མི་ཁྱབ་པའི་སྤངས་རྟོགས་ཀྱི་ཡོན་ཏན་
ཟབ་མོའི་མཐའ་ནི་སོ་སོ་སྐྱེ་བོ་དག་གིས་ལྟ་ཅི། འཕགས་ལམ་ཆོས་ཉིད་ཀྱི་
བདེན་པ་མངོན་སུམ་དུ་གཟིགས་པའི་བྱང་ཆུབ་སེམས་དཔའ་དག་གིས་ཀྱང་
མཐའ་དག་བསམ་གྱིས་མི་ཁྱབ་སྟེ། འཇམ་དཔལ་སྒྱུ་འཕྲུལ་དྲྭ་བའི་རྒྱུད་ཕྱི་མ་
ལས། སྟོང་ཉིད་ཅི་ལའང་མ་རེག་ལྷུན་གྱིས་གྲུབ། །དོན་ཀུན་འབྱོར་པས་
བླང་དོར་མེད་པ་ཡི། །བདག་ཉིད་རང་བཞིན་བཞག་དང་འཇམ་དཔལ་ཉིད། །
བསམ་གྱིས་མི་ཁྱབ་མི་གནས་མི་སེམས་ན། །འཇམ་དཔལ་ཉིད་དང་ཡོན་ཏན་
རྫོགས་པར་མཉམ། །ཞེས་དང༌། གོང་དུའང་མདོ་ཙམ་བསྟན་པས་ཀྱང་ཤེས་
པར་ནུས་མོད། འོན་ཀྱང་སྐྱེས་རབས་ལས། བསོད་ནམས་སྟོབས་ཀྱིས་
64

མངོན་པར་འཕགས་གྱུར་ཅིང་། །བློ་གྲོས་རྣམ་པར་དག་པ་དེ་དག་ནི། །རྟགས་
ལ་བརྟེན་ནས་མངོན་སུམ་བཞིན་དུ་མཐོང་། །ཇི་ལྟར་དུ་བའི་རྟགས་ལས་མེ་
མཐོང་བཞིན། །ཞེས་གསུངས་པ་ལྟར། འཕགས་མཆོག་དཔའ་བོ་ཆེན་པོ་
རྣམས་ཕྱི་ལུས་ངག་གི་རྟགས་ལས་རྗེས་སུ་དཔགས་པས་ཀྱང་ཚུར་མཐོང་བྱིས་
པའི་རང་བཞིན་ལས་ཁྱད་པར་དུ་གྱུར་པའི་མངོན་རྟགས་དངོས་ཤུགས་དུ་མས་
ཤེས་པར་ནུས་མོད། སྐལ་བཟང་གི་སྐྱེ་བོ་དག་གིས་སྒྲོ་སྐུར་དང་བྲལ་བར་
མཐོང་ཆོས་སུ་གྱུར་པའི་སྤངས་རྟོགས་ཕྲ་མོས་ཀྱང་ཆུ་ཐིགས་གཅིག་མྱོང་བས་རྒྱ་
མཚོ་ཆེན་པོའི་རོ་རྟོགས་ནུས་པ་བཞིན་ཆེ་བའི་ཡོན་ཏན་ཕྱོགས་ཙམ་ཤེས་ནུས་པས།
ལོ་རྒྱུས་ཁུངས་ཐུབ་ལས་བྱུང་བའི་རིགས་འདི་ལྟར། དཀར་མོ་སྟག་ཚང་ནས་
བྱམས་པ་ཚད་མེད་ཀྱི་ཏིང་འཛིན་ལ་ཐུགས་གཞོལ་བས་དམྱལ་བའི་སེམས་ཅན་གྱི་
སྡུག་བསྔལ་ལ་དགོངས་ཚེ་ཐུགས་སྐྱོ་ཆེས་པའི་ཡུས་ཀྱིས་བརྣངས་ཏེ་གསོལ་ཆས་
ཀྱང་ཡི་ག་ལྡོག་ནས། སླར་ཆོས་ཉིད་སྟོང་པའི་དོན་ལ་ཐུགས་ངལ་གསོ་དགོས་
པ་བྱུང་བར་གསུངས་པ་དང༌། ལབ་རྫུ་འཕྲུལ་ཕུག་པར་མ་ཏིའི་འཇམ་དཔལ་
དཀར་པོའི་བསྙེན་དམིགས་ལ་ཐུགས་འཛིན་གནང་བས་སྔགས་ཕྲེང་དང་འཁོར་ལོ་
ཧ་ཅང་མྱུར་བར་གསལ་ཐེབས་པས་སྣང་བ་ཐམས་ཅད་ཤིང་རྟའི་འཁོར་ལོ་བཞིན་
འཁོར་བའི་ཐུགས་སྣང་དང་། ཐ་མལ་གྱི་སྣང་ཤས་རགས་པ་འགགས་ཏེ་གཞུང་
ནས་བཤད་པོ་ལྟ་བུའི་ཏིང་འཛིན་གྱིས་དུས་འདའ་བ་ཞིག་བྱུང་བ་དེ་སྐབས་བླ་མའི་
བྱིན་རླབས་ཀྱིས་ཡིན་པ་འདྲ་ཞེས་གསུངས་པ་དང་། ཀློང་ཐང་སྒྲོལ་མའི་གཙུག་
ལག་ཁང་ལ་ཕྱག་སྐོར་མཆོད་འབུལ་གནང་བས་རྗེ་བཙུན་འཕགས་མས་ཞལ་
65

བསྟན་ཅིང་ལུང་བསྟན་ཡང་བསྩལ་བར་གསུངས་པ་དང་། ལར་ཁོ་བོ་མཚམས་
ལ་ལོ་མང་དུ་གནས་པའི་ཚེ་གཞུང་སོ་སོ་ནས་བཤད་པའི་བསྐྱེད་རྫོགས་རྩེ་གཅིག་
པའི་ཏིང་ངེ་འཛིན་ཁོ་ནའི་ངང་དུ་གནས་པ་ལས། རང་བཞིན་ཡེངས་མ་ལམ་གྱི་
བསྙེན་པ་ཕྲེང་སྐོར་གཅིག་ཀྱང་བཟླ་མ་མྱོང་ཞེས་ཞལ་འཕྲོས་སུ་ཕེབས་པ་དང་།
ཡང་སྐབས་ཤིག་རྗེ་ཉིད་འཇམ་མགོན་བླ་མ་མཁྱེན་བརྩེའི་མདུན་ཕེབས་པའི་
གསུང་གླེང་ལ། ཁྱེད་མཚམས་ལ་བཞུགས་སྐབས་ཉམས་བཞེས་ཅི་འདྲ་མཛད་
ཀྱིན་ཡོད་གསུངས་པར།་ ཕྲན་ནས་སློབ་གཉེར་བྱེད་དུས་དཔྱད་པ་དཔྱིས་ཕྱིན་པ་
ཞིག་དང་། ཡི་དམ་གྱི་བསྙེན་མཚམས་བྱེད་དུས་བསྐྱེད་རིམ་མཐར་ཕྱིན་པ་ཞིག་
ཨེ་ཐོན་བལྟ་དགོས་པས་བསྐྱེད་རིམ་ལ་གཟབ་གཟབ་བྱེད་ཀྱིན་ཡོད་ཞུས་པས།
དེ་ཚོ་དཀའ་མོ་རེད། ཀུན་མཁྱེན་ཆེན་པོས་ཅི་ཡང་མི་བྱེད་པར་འདུག་འདུག་རྒྱུ་
ཞིག་གསུངས་ཨེ་མི་ཡོད་དེ། ཁོ་བོ་ནི་དེ་བཞིན་བྱེད་འདུག་པས་སེམས་ངོ་ཟེར་
བའི་དཀར་ཤ་དམར་མདངས་ཅན་ཞིག་མ་མཐོང་ཡང་། ད་ཤི་རུང་ཡ་ང་བག་ཚ་
རྡུལ་ཙམ་ཡང་མི་འདུག་གསུངས་ནས་བཞད་མོ་མཛད། དེ་བླ་མའི་གདམས་
ངག་ཡིན་པར་གོ་རུང་ད་དུང་བསྐྱེད་རིམ་ལ་ནན་ཏན་བྱས་པས་ད་ལྟ་ཉམས་ལྔའི་
ནང་གོམས་པའི་ཉམས་དལ་འབབ་ཀྱི་ཆུ་བོ་ལྟ་བུའི་སྐབས་སུ་སླེབས་འདུག་ད་ཕན་
ཞི་གནས་འདིས་སེམས་རྩེ་གཅིག་པ་ཞིག་ཨེ་འགྲུབ་བསམ། ཞི་གནས་ཤིག་
གྲུབ་ན་ལྷག་མཐོང་ནི་ཆུང་ངུའི་དུས་ནས་ཡོད་དར་གསུངས་པ་ལ་དཔག་ན།
སྐྱེས་སྦྱངས་ཀྱི་རིགས་སད་པའི་སྟོབས་ཀྱིས་ཐོག་མ་ཉིད་ནས་ཆོས་ཉིད་དགོངས་
པའི་གནས་ལུགས་མངོན་སུམ་དུ་གྱུར་པས་རྟོགས་གྲོལ་དུས་མཉམ་གྱི་རིག་པའི་
66

རྩལ་ཤུགས་རྫོགས་པར་ཞལ་གྱིས་བཞེས་པར་ཤེས་ནུས་ཤིང་། སྟག་ཚང་དུ་
འཇམ་དཔལ་ཡ་མནྟ་ཀའི་བསྙེན་སྒྲུབ་ཀྱི་སྐབས་སུ་གཞུང་ནས་བཤད་པའི་རྟགས་
ཚད་ཐམས་ཅད་དངོས་ཉམས་རྨི་ལམ་དུ་མ་རྫོགས་པ་གཅིག་ཀྱང་མེད་ཅེས་
གསུངས་པ་དང་། བཀའ་བརྒྱད་ཀྱི་ལྗགས་བསྙེན་དུས་སུ་ཚེས་བརྒྱད་ཅིག་གི་
ནུབ་ནམ་མཁར་ཧེ་རུ་ཀ་ཉིད་ཞི་མཱུ་ཁ་ལེ་ལ་མཁའ་འགྲོ་མ་བྱེ་བ་དུང་ཕྱུར་གྱིས་
བསྐོར་བའི་སྣང་སྲིད་མ་མོའི་དཀྱིལ་འཁོར་ཆེན་པོ་ཡོངས་སུ་རྫོགས་པའི་མདུན་དུ།
མ་གཅིག་དཔལ་ལྡན་ལྷ་མོ་རེ་མ་ཏི་བྲན་མོའི་ཚུལ་གྱིས་དེ་དག་ལ་གར་སྟབས་ཀྱིས་
ཕྱག་འཚལ་བའི་ཚུལ་ཅན་དངོས་སུ་གཟིགས་པས། རེབ་ཀོང་གི་གྲུབ་ཐོབ་
རིགས་འདུས་དྲག་པོ་རྩལ་གྱི་ལྷ་མོའི་གསོལ་བྱང་ལ་ཁ་སྐོང་བཅས་གནང་བར་
གསུངས་པ་དང་། ཡང་དེ་སྐོར་ཞིག་ལ་ཉེ་གནས་བླ་མ་རིན་པོ་ཆེས་ནངས་སྔ་
བར་ཞིག་གསོལ་ཇ་བསྣམས་ཏེ་བྱོན་བོས། ་ད་ནངས་མཁའ་འགྲོ་མ་ཞིག་གིས་
གདངས་འགྱུར་ཤིན་ཏུ་སྙན་པས་ཚིག་བདུན་གསོལ་འདེབས་ཤིག་དབྱངས་རྟ་ལ་
དྲངས་ནས་སོང་བས་ཨེ་ཐོས་གསུངས། མ་ཐོས་ཞུས་པས་ཨ་ཅང་ཀུ་རེ་ཡིན།
རྐྱེན་དེའི་དབང་གིས་རྡོ་རྗེའི་ཚིག་བདུན་གྱི་བླ་མའི་རྣལ་འབྱོར་འདི་བྲིས་ཡོད་པས་
ཁྱོད་ནས་འདོན་ན་དགོས་པ་ཆེ་བའི་ཚུལ་གསུངས་ཏེ་ཁྲིད་དང་བཅས་བསྩལ་བས།
བླ་མ་རིན་པོ་ཆེ་འོད་གསལ་ནས་ཀྱང་སྔ་ཕྱིར་ཚིག་བདུན་གསོལ་འདེབས་འབུམ་
ཕྲག་བཅུ་གསུམ་གསུངས་པས་གྲུབ་པའི་རྟགས་མཚན་ངོ་མཚར་ཅན་དུ་མ་བྱུང་བ་
དང་། ཚིག་བདུན་རྣམ་བཤད་པད་མ་དཀར་པོའང་ཞུ་བསྐུལ་ཡང་ཡང་མཛད་པ་
རྐྱེན་འདི་དག་གིས་ཡིན་པར་འདུག་ལ། འཇམ་དཔལ་ཚེ་བདག་གི་ལས་སྦྱོར་

གྱི་ཟོར་འཕང་རྗེས་ཤོག་ལིང་ལ་རྗེ་ཉིད་ནས་མེ་མདའི་འཕྲུལ་འཁོར་རྒྱབ་པས་གཏོ་
ཁང་མེ་རང་འབར་དུ་སོང་བ་དང་། བཀའ་བརྒྱད་བདེ་གཤེགས་འདུས་པའི་
ལས་བྱང་ཆོག་ཁྲིགས་སུ་བསྩལ་ཏེ་ཡི་གེ་གཉིས་པ་བླ་མ་རིན་པོ་ཆེ་འོད་གསལ་
ནས་ཞལ་བཤུས་གནང་བས་གཟིམས་ཁང་སྐྱིས་ཤུགས་ཀྱི་མེ་རང་འབར་དུ་བྱུང་བ་
དང༌། སྟག་ཚང་ནས་བླ་མ་པདྨའི་རིམ་གྲོར་ཉང་གཏེར་རྟ་ནག་གི་ཟློག་པ་ཞག་
བཞི་མཛོད་ནས་གཏོར་རྒྱག་གནང་བའི་ཟོར་སྣ་གཏད་ཡུལ་གྱི་བྲག་རི་ཞིག་ཡོད་པ་
དེ་ལ་མེ་དུད་དཀྲིས་པས་ཕྱི་ཉིན་ཕྱེ་མར་ཞིག་སྟེ་འཐོར་བ་དང་། ཡང་གནས་དེའི་
བྲག་རྩེར་ས་དམིགས་ཆེད་བཙལ་གྱིས་སྒྲུབ་ཁང་གསར་བསྐྲུན་གྱི་ས་འདུལ་མཛོད་
དུ་བྱོན་པས་བྲག་ཁ་ཐོག་བརྩེགས་གསུམ་བཞི་ཡོད་པ་ཞིག་ནས་གློ་བུར་དུ་ལྷུང་བ་
ལྟར་མཛད་པ། ཉེ་གནས་བླ་མ་རིན་པོ་ཆེ་ཐུགས་སྐྲག་དངངས་བཅས་འོག་ཏུ་
ཕེབས་པས་ཅི་ཡང་མ་ཉེས་པར་སྐྱིལ་ཀྲུང་གིས་བདེ་བར་བཞུགས་པ་དང་། སྡེ་
དགེའི་སྲས་མོ་བསྙུན་ཏེ་བླ་བསླུ་མཛད་པས་བླ་ལུག་ལ་ཐུགས་གཏད་པ་ཙམ་གྱིས་
རང་བཞིན་གྱིས་ཁ་བསྐོར་པ་ཀུན་གྱིས་མཐོང་སྣང་དུ་བྱུང་བ་དང་། སྨད་ཤོད་
ཕྱོགས་སུ་ཐན་པས་ཤིན་ཏུ་ཉེན་ཏེ་སྡེ་དགེ་མ་ཡུམ་ནས་གསུང་བསྐུལ་གནང་བ་
ལྟར་སེ་དུ་གཡུ་མཚོར་ཆར་འབེབ་བྱོན་ནས་ད་ལྟ་བཀའ་འབུམ་དུ་གསོལ་བའི་ཆར་
ཆོག་གི་ལས་སྦྱོར་མཛད་པ་ཙམ་ནས་ཆར་གྱི་རྒྱུན་ཆེས་དྲགས་པས་རི་རྩེར་ཁ་བ་
ཆགས་ཏེ་བྱོན་བཞུད་ཀྱང་དཀའ་ཙམ་བྱུང་བ་དང་། ཡང་སྐྱབས་རྗེ་མཁྱེན་བརྩེ་
རིན་པོ་ཆེའི་གསུང་བསྐུལ་གྱིས་སྡེ་དགེ་མ་ཡུམ་དང་། དཔལ་སྤུངས་ནས་སི་ཏུ་
མཆོག་སྤྲུལ་གྱི་སྦྱིན་བདག་གིས་འཇམ་དཔལ་སྨྲ་སེང་གི་རིལ་བུ་སྒྲུབ་གནང་

མཛད་པས་རིལ་བུ་འཕེལ་ཏེ་དཀྱིལ་འཁོར་གྱི་སྟེང་ཁེབས་པ་ཙམ་གྱི་མངོན་རྟགས་
གསལ་བ་དང་། རུ་དམ་ནགས་ཆུང་ཡང་དབེན་པདྨ་བསམ་གཏན་བདེ་ལྡན་
གླིང་དུ་བཞུགས་སྐབས་རྒྱལ་པོའི་ཆོ་འཕྲུལ་གྱིས་གངས་ཆེན་པོ་བབས་པ་ལ།
སྔགས་དང་ཏིང་ངེ་འཛིན་གྱིས་ཞག་བདུན་དུ་གཟིར་ཏེ་བེ་ཅོན་གྱིས་བརྡུངས་པས་
གཙིགས་ལ་ཕབ་ནས། དེའི་དུས་ཀྱི་སྒྲུབ་གནང་གི་གཤིན་རྗེའི་ཕྱག་མཚན་བེ་
ཅོན་དེ་གང་དུ་མཆིས་པའི་དཔག་ཚད་ཚུན་རྒྱལ་འགོང་ཉེ་མི་ནུས་པར་གསུངས་པ་
དང༌། ཚེ་སྒྲུབ་གསང་བ་འདུས་པའི་བསྙེན་བཟླས་སྐབས་བུམ་པའི་བདུད་རྩི་
དང་སྨན་རཀ་འཕྱུར་ཏེ་དཀྱིལ་འཁོར་གྱི་སྟེང་མེར་གྱིས་ཁྱབ་པ་བྱུང་ཞིང་། དེ་
སྐབས་ཞེ་ཆེན་རབ་འབྱམས་བཞི་པ་སྐུ་མདུན་དུ་ཕེབས་པས། རྗེ་བླ་མས་ཁོ་
བོས་ཚེ་སྒྲུབ་ལོ་གཅིག་བྱས་རིང་རྒྱུན་བཞག་གི་ཚེ་ཆང་འདི་དབྱར་མ་རུལ་དགུན་
མ་ཁེངས་པ་དང་པོ་བཤམས་པ་ལྟར་འདུག་པས་ལྷ་གྲུབ་པའི་རྟགས་མཚན་ཞིག་
ལོས་ཡིན་གསུངས་ཏེ། དངོས་གྲུབ་ལེན་ཆོག་དཔོན་སློབ་ལྷན་རྒྱས་ནས་གནང་
བའི་ཚེ་རྫས་སོགས་ཡབ་གཞིས་ཀྱི་སྐུ་ངོ་རྣམས་ལའང་བསྩལ་བ་དེ་རིགས་ཀྱང་
ཕྱིས་ཚེ་མཐར་ཕྱིན་པ་ཤ་སྟག་བྱུང་བ་དང་། དེ་རྗེས་རྫོགས་ཆེན་མཆོག་སྤྲུལ་
རིན་པོ་ཆེ་ཐུབ་བསྟན་ཆོས་ཀྱི་རྡོ་རྗེ་ལ་སྐུ་ཚེ་དང་ཕྲིན་ལས་ཀྱི་དཔལ་དུ་ཚེ་གསང་གི་
སྟོང་མཆོད་ཆེན་མོ་འཛུགས་དགོས་པར་བཀའ་གནང་གིས། རུ་དམ་རྫོགས་
ཆེན་དགོན་དུ་སྟོང་མཆོད་ཤིན་ཏུ་རྒྱས་པ་བཙུགས་ཏེ་རྗེ་བླ་མས་དགོངས་པ་གཏད་
ཅིང་། དབུ་བཞུགས་སུ་བླ་མ་རིན་པོ་ཆེ་འོད་གསལ་ཕེབས་པའི་ཚེ་ཡང་སྨན་
རཀ་རྣམས་ཁོལ་བ་དང༌། མཆོད་པའི་ཞལ་ཟས་ལས་བདུད་རྩི་ཞག་བདུན་དུ་
60

བབས་པའི་གྲུབ་རྟགས་ཀྱི་དགེ་མཚན་ཡང་བྱུང་བ་དང་། ཡང་བར་སྐབས་ཤིག་
ཏུ་ཡབ་གཞིས་འཇུ་ཉུང་མ་རླུང་རྟ་རྒུད་དེ་དགྲ་ཇག་གིས་འཚེ་བ་ལ་ཕྲིན་བཅོལ་
གནང་སྟེ་རླུང་རྟའི་སྟོབས་སྤེལ་མཛད་པས། མནལ་ལམ་དུ་འབྲུ་སྒ་བདེ་ཆོས་
སྐྱོང་བེར་ནག་དེ་རྟ་ནག་པོ་ཞིག་བཅིབས་ནས། ཕྱག་ན་མདུང་ཞིག་བསྣམས་
འདུག་པ་དེས་འཇུ་ཉུང་མའི་ཡུལ་གྱི་སྟེང་ནས་རེ་བ་ནག་པོ་ཞིག་བླངས་ཏེ་རྒྱང་རིང་
དུ་འཕངས་སོང་བའི་མཚན་ལྟས་གསལ་བར་གཟིགས་པས། དེ་ཕྱིན་འཇུ་པ་
དགྲ་ཤེད་ཇེ་ཆེ་ལ་སོང་སྟེ་རླུང་རྟའི་སྟོབས་རྩལ་རྒྱས་པ་འདི་ཁོ་བོའི་དྲིན་ཡིན་ཡང་
སུས་ཤེས་པར་མི་འདུག་ཅེས་གསུངས་པ་དང་། སྒ་སྟོད་སྒྲུབ་རྒྱུད་དགོན་དུ་
བཞུགས་སྐབས་ཕྱི་གླིང་གཉིས་འོང་བ་རྗེ་ཉིད་བཞུགས་ཕྱོགས་སུ་སླེབ་ཉེའི་སྐབས་
ཁ་བ་ཆེས་ཆེ་བར་བབ་སྟེ་མིག་ཕྱིད། བཞུགས་གནས་ཀྱི་ཉེ་ལོགས་ནས་རྒྱ་ལམ་
ཡིན་ཡང་འོང་མ་ནུས་པར་དེ་ལས་བྱོལ་ཏེ་སོང་བས། གཟིམས་ཆུང་རྒྱང་རིང་
པོ་ནས་མཐོང་བ་ཙམ་གྱིས་དྲེལ་ཞིག་ཡོད་པ་གློ་བུར་དུ་འགྲོགས་ཏེ་ས་སྣ་ཆུ་སྣ་རྒྱབ་
གཅིག་ཡོད་པ་འཐོར་ཏེ་སོང་བ་དང་། དེ་ནས་ཁྲི་འདུའི་ཕྱོགས་སུ་ཚུར་ཕེབས་
ལམ་དུ་གྲོ་ཚུགས་ཁར་བྱ་རྒོད་ཆེས་མང་བ་བབས་ཏེ་དེ་ནུབ་ཀྱི་བཞུགས་གནས་
བར་རྗེ་བླ་མ་གར་ཕེབས་ཀྱི་ཕྱོགས་སུ་འཕུར་ཏེ་བྱུང་ཞིང་། རྒོད་འགའ་ཞིག་དེ་
ནུབ་ཀྱང་བཞུགས་གནས་དེར་ཉལ་ཞིང་ནངས་པར་འཕུར་སོང་བ་དང་། སྒ་སྟོད་
སྟག་མགོར་བཞུགས་པའི་སྟོན་པ་ཐུབ་པའི་དབང་པོའི་རིང་བསྲེལ་ལ་མཆོད་
འབུལ་དང་ཁྲུས་གསོལ་གནང་མ་ཐག་རིང་བསྲེལ་དུ་མ་འཕེལ་ཏེ་བྱུང་བ་དང་།
སྒ་སྟོད་ཁྲ་འགུའི་རི་ཁྲོད་དུ་བཞུགས་སྐབས་རི་དེའི་ཞོལ་ནས་ལམ་སྲང་དུ་རྒྱ་
70

བ
དམོག་མང་པོ་ཞིག་འོང་བས་གཟིམས་ཁང་མཇལ་མ་ཐག་དམག་དོར་གྱི་ཡུ་བ་རྐེད་
པ་ནས་ཆག་པ་དང་། དེ་རྗེས་རྒྱ་དཔོན་བྱུང་བས་རྟ་གློ་བུར་དུ་ཉ་ལ་ནས་འགྲོར་མ་
གཏུབས་པ་དང་། ཆབ་མདོར་བཞུགས་སྐབས་རྒྱ་དམག་གི་འུར་ཟིང་ཆེ་བས་བླ་
མ་དམ་པ་འོད་གསལ་ཐུགས་གཟན་ཆེ་བ་ལ། ཀླ་ཀློ་འཇོམས་པའི་གཤེད་མ་
རིགས་ལྡན་དྲག་པོ་ལྕགས་འཁོར་ཅན་ཡིན། བདག་ཀྱང་དེ་ཡི་དམག་དཔོན་གྱི་
ཆེ་ཤོས་ཤིག་ཡིན་པས། ད་ལྟའི་དམག་དཔུང་གིས་འཚེ་ག་ལ་ནུས། ཨའུ་
ཙི་ཞེས་གསུངས་པ་དང་། དེ་སྐབས་དཔལ་དུས་ཀྱི་འཁོར་ལོའི་འགྲེལ་ཆེན་རྡོ་
རྗེ་ཉི་མའི་སྣང་བ་ཐོག་མར་ལྗགས་རྩོམ་གྱི་ཉིན། རྡོ་རྗེ་འཆང་མཁྱེན་བརྩེའི་
མདུན་ནས་བསྩལ་བའི་སྒྲོལ་དཀར་གྱི་ཞལ་ཐང་བཤམས་པའི་མདུན་དུ་མཆོད་
འབུལ་གནང་སྟེ་གསོལ་འདེབས་མཛད་པས། ཞལ་ཐང་དེ་ཡི་རྒྱབ་བྱུང་དུ་དོན་
གྱི་རྒྱུ་མཚན་ཆེན་པོ་བཞི་དང་འབྲེལ་བའི་རྗེ་ཉིད་ཀྱི་མཚན་བཀྲ་བའི་ཞབས་བརྟན་
ཚིགས་སུ་བཅད་པ་རང་སྒྲ་གྲགས་པ་དང་། ལྡན་ཡུལ་དིལ་མགོའི་རི་ཁྲོད་དུ་ས་
དམིགས་ཆེད་བཙལ་གྱིས་གཟིམས་སྤྱིལ་ཞིག་གྲུབ་ན་ཆོས་རྒྱལ་སྡེ་དགེའི་མངའ་
རིས་ལ་ཅུང་ཕན་པར་འདུག་གསུངས་ཏེ། གནས་དེ་ཡི་ཕྱོགས་ཀུན་ཏུ་ཕེབས་
པས་ཡིག་འབྲུ་དང་། ཌཱ་ཀིའི་ཞབས་རྗེས་སོགས་རང་བྱོན་ངོ་མཚར་ཅན་དུ་
མའང་བརྡ་སྤྲོད་པ་དང་ཆབས་ཅིག གསེར་ལྡན་དལ་འབབ་འབྲི་ཀླུང་གི་འགྲམ་
ངོགས་སུ་བྱོན་ཏེ་བོད་ཁམས་བདེ་བའི་སྨོན་ལམ་དང་ས་བཅུད་གསོ་བའི་རྟེན་
འབྲེལ་དུ་རིན་ཆེན་འབྲུ་དར་ཀླུ་སྨན་བདུད་རྩི་མྱོང་གྲོལ་སོགས་ཀྱི་མཚོ་འབུལ།
མདའ་ཞིག་གི་མགུལ་དུ་བསྡམས་ཏེ་ཕྱག་གིས་ཆུ་དཀྱིལ་དུ་འཕངས་པས།
71

མདའི་རྩ་བ་ཆུ་གཏིང་དུ་ས་ལ་ཟུག་པ་བཞིན་བསྡད་པའི་མདའི་མགུལ་གྱི་དར་ཚོན་
རླུང་གིས་བསྐྱོད་དེ་གནས་པ་ལ། ཆུ་འགྲམ་ནས་གྱེན་དུ་སྨོན་ལམ་ཤིས་བརྗོད་
དུ་མ་གསུངས་བཞིན་དལ་བུས་ཕེབས་རིང་། མདའ་ཡང་དར་ཚོན་ཆུ་སྟེང་
བཀྲམ་པ་ལྟར་བྱུང་སྟེ་གྱེན་ལ་ཤར་གྱིས་བྱུང་བ་དེར་འཁོད་ཐམས་ཅད་ཀྱིས་མཇལ་
བ་དང་། གོ་ཐིའི་གནས་ཀྱི་ལྟེ་བའི་ས་དམིགས་ལ་ཐོག་མར་ས་འདུལ་མཛད་དེ་
གར་གྱི་སྟངས་སྟབས་གནང་བ་དང་། བྱ་རྒོད་དུ་མ་ནམ་མཁའ་ལས་བབས་
ནས་གཤོག་པ་བརྒྱངས་ཏེ་གནས་པ་སོགས་དེ་འདྲའི་རྟགས་མཚན་ཁྱད་པར་ཅན་
དུ་མ་བྱུང་བ་དང་། སྤྱིར་གསུང་རྩོམ་གང་གནང་སྐབས་སུ་ཐུགས་དམ་རྟེན་
འཇམ་དཔལ་ཡེ་ཤེས་སེམས་དཔའི་སྣང་བརྙན་གྱི་ཐུགས་ཀ་ནས་འོད་ཀྱི་ཟེར་ཐག་
ཅིག་འཕྲོས་ཏེ་རྗེ་བླ་མའི་ཐུགས་ཀར་ཐིམ་པ་དང་བརྩམ་བྱ་གང་ཡིན་ཐུགས་ལས་
རང་རྡོལ་གྱིས་ཐོགས་པ་མེད་པར་བྲིས་པ་དང་། རེས་འཇམ་དཔལ་གྱི་ཐུགས་
ཀའི་འོད་ཟེར་གྱི་རྩེ་ལས་ཡིག་འབྲུ་རྣམས་ཁྲ་ཁྱུག་གེར་གསལ་བ་ལ་གཟིགས་ཏེ་
བསྟན་བཅོས་རྣམས་མཛད་པར་གསུངས་ཤིང༌། བསྟོད་པ་བཀྲ་ཤིས་མི་འགྱུར་
མ་སོགས་འགའ་ཞིག་ནི་སྐུ་རྟེན་ཉིད་འཇམ་དཔལ་དངོས་སུ་གྱུར་ཏེ་གསུངས་
པའང་ཡོད་འདུག་ལ། སྐུ་རྟེན་འཇམ་དཔལ་དངོས་སུ་གྱུར་ནས་རྗེ་བླ་མ་ལ་ལུང་
ཡང་ཡང་བསྟན་པའང་། རྗེ་བླ་མ་འོད་གསལ་གྱིས་དངོས་སུ་གསན་པར་གསུངས་
ཤིང་། ཐུགས་དམ་རྟེན་འཇམ་དཔལ་གྱི་སྐུ་འདི་ཡང་སྔར་རྫ་རྒྱལ་དུ་ཕེབས་
སྐབས་ཤིག་རྟེན་འབྲེལ་གྱི་སྒོ་འཕར་ཁྱད་པར་ཅན་དུ་མ་རང་འགྲིགས་ཀྱིས་ཕྱག་ཏུ་
ཕོག་པ་དེ་ནས་བཟུང་རྒྱུན་པར་ཐུགས་དམ་གྱི་རྟེན་དུ་འབྲལ་སྤང་གནང་ཞིང་།

ཁོ་བོས་འཆད་རྩོད་རྩོམ་པ་ཐམས་ཅད་འདིའི་བྱིན་རླབས་ཀྱི་མཐུ་ཡིན་ཞེས་འཇམ་
དཔལ་དངོས་དང་རྣམ་དབྱེར་མེད་པའི་ཐུགས་རྩིས་ཤིན་ཏུ་ཆེ་བ། ཕྱིས་སྐུ་
གཤེགས་རྗེས་ཞལ་ཆེམས་བཞིན་འཇམ་དཔལ་གྱི་སྣང་བརྙན་ཁྱད་འཕགས་ཞེ་
ཆེན་བསྟན་པ།ཉིས་དར་རྒྱས་གླིང་ས་སྙིང་ལྷ་ཁང་དུ། ཆོས་རྗེ་བླ་མ་རིན་པོ་ཆེ་
འོད་གསལ་གྱིས་བཞེངས་པའི་ཐུགས་ཀར་བཞུགས་སུ་གསོལ་བས་བདུད་རྩི་སྔ་
ཕྱི་མང་དུ་བབ་པ་དང་། འཇམ་མགོན་བླ་མ་རིན་པོ་ཆེའི་ཐུགས་སྲས་རྒྱལ་ཚབ་
གདོད་མའི་མགོན་པོས་ཀྱང་གཉུག་སེམས་སྐོར་ལྗགས་སྒྲིག་གི་ཚེ་དང་པོ་སྒྲིག་
དཀའ་བ་ཞིག་བྱུང་བས་རྗེ་བླ་མ་རིན་པོ་ཆེའི་སྐུ་གདུང་མདུན་མཆོད་འབུལ་གསོལ་
འདེབས་ཡང་ཡང་མཛད་པསཾ། - ་དགོངས་པ་ཕྱིན་ཙིམ་ལོག་པ་ཐུགས་ལ་འཁྲུངས་
ཏེ་སྒྲིག་ཆོག་པ་བྱུང་ཞེས་གསུངས་པ་སོགས་བྱིན་རླབས་ཀྱི་གཟི་འོད་མཚུངས་པ་
མེད་པ་འདི་ཉིད་ཡིན་ནོ། །དེར་མ་ཟད་གོང་དུ་སྨོས་པའི་ཐུགས་དམ་གྱི་ལྷ་སོ་
སོའི་བསྐྱེད་བཟླས་སྐབས། “དཀྱིལ་འཁོར་དེའི་གཙོ་བོ་རྣམས་དང་གཉིས་སུ་
མེད་པར་ལྟ་བུར་གྱུར་ནས། ་དེའི་བྱིན་རླབས་ཀྱིས་རིག་རྩལ་གཡོས་ཏེ་ཡེ་ཤེས་
ཀྱི་རྩ་ཁ་བྱེ་བས་སྒྲུབ་ཐབས་དང་བསྟོད་ཚོགས་སོགས་དགོངས་ཀློང་ལས་རང་རྡོལ་
དུ་བྱུང་བར་གསུངས་ཤིང་། སྐྱབས་རྗེ་རྒྱལ་ཚབ་རིན་པོ་ཆེས་བཀའ་བརྒྱད་རྣམ་
བཤད་མཛད་ཐུབ་ཀྱི་གསུང་བསྐུལ་གནང་སྐབས་ཀྱི་ཞལ་འཕྲོས་སུ། རང་
བཞིན་གྱིས་བསམ་མནོ་བཏང་སྟེ་འབྲི་ན་སུ་ལའང་བྲི་རྒྱུ་ཡོད་མོད། དེ་ལ་དགོས་
པ་མེད། སྐབས་འགར་བླ་མ་དང་ལྷག་པའི་ལྷའི་ཐུགས་རྗེ་ལ་བརྟེན་ནས་རང་
བཞིན་གྱིས་སེམས་ལ་ཤར་ཏེ་བཟོ་བཅོས་སོགས་ཆེར་མ་དགོས་པར་འབད་

མེད་དུ་འབྲི་ཆོག་པ་ཞིག་ཡོང་རྒྱུ་ཡོད་དོར་བས་དེ་ལྟར་བྱུང་ན་ལས་སླ་ཞིང་དགོས་
པ་ཆེ་བ་ཞིག་ཡོད་པས་དེ་བར་རེ་ཞིག་སྒུགས་ལ། ཁྱེད་ནས་ཀྱང་བླ་མ་དང་ཡི་
དམ་ལ་གསོལ་བ་ཐོབས།” ཆོས་སྲུང་ལ་ཕྲིན་བཅོལ་རེ་ཡང་གྱིས་ཞེས་བཀའ་
ཕེབས་པ་དང་། འཇམ་མགོན་ཐམས་ཅད་མཁྱེན་པ་མཁྱེན་བརྩེ་རིན་པོ་ཆེས་ཀྱང་
རྗེ་བླ་མ་མི་ཕམ་ལ་གསུང་རྩོམ་རིགས་བསྐུལ་མ་ཇི་ལྟར་བྱས་རུང་ལྷག་པའི་ལྷའི་
བྱིན་རླབས་ཀྱིས་དུས་ལ་བབ་ཅིང་དགོས་པའི་གནས་ཁྱད་པར་ཅན་མངོན་དུ་མི་
གྱུར་བར་རང་བཞིན་གྱིས་བརྩམ་པར་དཀའ་ཞེས་གསུངས་པ་དང་། དད་ལྡན་
འགའ་ཞིག་ལའང་ཁོ་བོས་མཁས་པའི་རྣམ་དཔྱོད་འབའ་ཞིག་གིས་འབྲི་ན་བཀའ་
དང་བསྟན་འགྱུར་ཙམ་གྱི་པུསྟིའི་གྲངས་སུ་སོན་པ་ཙམ་ཞིག་བྲིས་ཀྱང་ཟད་མཐའ་
མེད་མོད། དེ་རིགས་ལ་དགོས་པ་ཆུང་ཞིང་། ད་ལྟ་བརྩམས་པ་འདི་རིགས་
བྱིན་རླབས་ཀྱི་བབ་དང་དགོས་པ་ཁྱད་པར་ཅན་རེ་ཡོད་ངེས་ཁོ་ན་ཡིན་པས་སྐལ་
བཟང་དག་གིས་ཀྱང་བློ་གཏད་ཐུབ་པ་ཡོད་ཅེས་དངོས་སུ་གསུངས་པ་དང༌།
སྤྱིར་དུས་རྒྱུན་པར་སྲོད་ལའང་མིར་མེ་དང་། ཤོག་བུ་ལྡེབ་ཆ་ཤས་བཅས་སྐུའི་
ཉེ་ལོགས་སུ་རྟགཽ་ཏུ་བཞག་ནས་མཚན་མོ་ཡང་ལྗགས་རྩོམ་མཛད་དགོས་ཅན་དུ་
མ་ཡོད་འདུག་ཅིང་།: མཁན་ཆེན་བླ་མ་མངྒ་ལས་འཇམ་དཔལ་མཚན་བརྗོད་ཀྱི་
འགྲེལ་ཆེན་ཞིག་མཛད་ཐུབ་ལན་དུ་མར་གསུང་བསྐུལ་ཚེ་དེ་ད་ལྟ་འབྲི་འོས་མིན།
རང་བརྩམས་ཐམས་ཅད་ཀྱི་མཇུག་སྡུད་ཡིན་ཞེས་ཕེབས་པ་སོགས་ལ་དཔག་ན་
རང་བཞིན་བབ་རྩོམ་མིན་ཚུལ་ཤེས་ནུས་པ་དང་། ཕྱིས་སྐུ་གཤེགས་ཁར་
མཚན་བརྗོད་འགྲེལ་པ་ལོགས་སུ་བྲི་རྒྱུ་མ་བྱུང་ཡང་དོན་གནད་ཐམས་ཅད་དུས་
74

འཁོར་འགྲེལ་ཆེན་དུ་ཚོང་བར་ཡོད་ཅེས་གསུངས་པ་དང་།། རྒྱུ་རྗེ་རང་ཉིད་ཀྱི་ཞལ་
ནས་ཀྱང༌།: འཇམ་དབྱངས་བློ་ལྡན་མཆོག་སྲེད་རྩལ།. །སྙིང་གི་པདྨོར་བཀོད་
པ་ལས། །ཟབ་མོའི་ཆོས་མཆོག་ནོར་བུའི་གཏེར། -།ཡིད་ཀྱི་མཚོ་ལས་
བརྡོལ་པ་ཡིན།” །ཞེས་སོགས་གསུང་ཕལ་ཆེར་གྱི་གཤམ་དུ་གསལ་བ་ལྟར་
དོན་དུ་ཀུན་མཁྱེན་ཆོས་ཀྱི་རྒྱལ་པོའི་སྙིང་ཐིག་གི་སྐོར་དང༌། མཛོད་ཆེན་བདུན་
སོགས་བཞིན་དགོངས་གཏེར་བསྟན་བཅོས་ཀྱི་ཚུལ་དུ་སྣང་བར་མཛད་པར་ངེས་
ཤིང༌།: དེར་མ་ཟད་གསུང་འགའ་ཞིག་གི་ནང་བརྡའ་ཡིག་སོགས་ཀྱང་བཀོད་
པར་མཛད་གནང་ལྟར་ཡིན་ལ་ དུས་འཁོར་བསྡུས་རྒྱུད་སོགས་གསུང་འགའ་
ཞིག་མཛད་པའི་སྐབས་སུ་འཚུབ་ལྷོང་གིས་སྙུན་ཁམས་འཁྲུགས་པ་སོགས་བྱུང་
ཞིང་། ཕྱིས་རྒྱུད་བཤད་ཀྱི་སྐབས་སུ་ཡང་༑ སྔ་མོ་ནས་རྒྱུད་གྱི་གསང་བ་འདི་
ལ་འགྲེལ་པ་བྲི་འདུན་ཡོད་ཀྱང་ད་ལྟའི་བར་དུས་ལཾ་མ་བབ། ·་རིགས་ནད་བབས་ལྕི་
ཞིང་ན་ཚོད་རྒས་པས་འཆད་སྤེལ་ཞུ་དག་སོགས་དབང་པོས་ལྕོགས་དཀའ་བར་
འདུག་གསུངས་པ་སོགས་ཀྱིས་གོསུང་གི་བཀའི་རྒྱུ་བ་གྲོལ་བའི་དུས་སོགས་སོ་
སོར་ངེས་ཁྲིགས་སུ་མཛད་དགོས་ཕྱིར་མངོན་ལ།. “གསུང་བརྩམས་འདི་རིགས་
ཕྱོགས་གཅིག་ཏུ་བསྒྲིགས་པའི་ཚེ། ལ གོང་འོག་གི་གོ་རིམ་ཡང་ཡོངས་གྲགས་
ཀྱི་མཁས་གྲུབ་གཞན་པའི་གསུང་འབུམ་རིགས་ཀྱི་སྡེ་ཚན་བསྒྲིགས་པ་དང་མི་འདྲ་
བ། ཐུགས་ལ་ཤར་སྔ་ཕྱི་སོགས་ཐུན་མིན་གྱི་དགོངས་པའི་གོ་རིམ་ཞིག་ཀྱང་
ཡོད་ཅེས་ཉེ་གནས་བླ་མ་རིན་པོ་ཆེ་འོད་གསལ་གྱི་ཞལ་ལས་ཐོས་ཤིང་། སྒྲུབ་
ཐབས་རིགས་ཀྱང་རྗེ་ཉིད་ནས་བསྙེན་བཟླས་ཚད་དུ་མ་འཁྱོལ་བར་གཞན་ལ་དཔེ་

ཙམ་བསྟན་པ་མི་མཛད་ཅིང་། ཁོ་བོས་བྲིས་པའི་སྒྲུབ་སྐོར་འདི་རྣམས་རང་དོན་
དུ་བསྙེན་སྒྲུབ་རེ་བྱ་ཕྱིར་བྲིས་པ་ཡིན་པས་དེའི་གོ་ནི་ཆོད་ཟིན། གཞན་དོན་འོང་
མིན་གང་ལྟར་ཡང་དེ་ཙམ་རེ་དོགས་ཆེན་པོ་ཅི་ཡོད་སོགས་གསུངས་པའང་གནད་
ཟབ་པར་གོ་ཞིང་། སྤྱིར་སློབ་དཔོན་དཔའ་བོས། མང་དུ་ཐོས་པས་སྙེམས་པ་
མེད། །འབྱོར་པ་རྣམས་ནི་སེར་སྣ་མེད། །ནགས་ཚལ་གནས་རྣམས་ཆོག་
ཤེས་པ། ། ཡོན་ཏན་རྒྱན་གྱི་མཆོག་ཡིན་ནོ། །ཞེས་གསུངས་པ་ལྟར། རྗེ་
བླ་མ་རིན་པོ་ཆེ་ཉིད་ཀྱི་ཞལ་ནས་ཀྱང་། སྤྱིར་ཁོ་བོ་ལ་ཡོན་ཏན་ཅི་ཡང་མེད་ཀྱང་།
ཆེད་དུ་བརྗོད་པའི་ཚོམས་ལས། དྲེའུ་མོ་རང་གི་མངལ་གྱིས་དང་། །འདམ་
བུའི་སྒྲིག་མ་འབྲས་བུས་དང་། །ཆུ་ཤིང་འབྲས་བུས་ཕུང་བ་ལྟར། །ཕོ་ཤལ་
བཀུར་སྟིས་ཕུང་བར་འགྱུར། །ཞེས་པ་ལྟར། ཆུང་ནས་ད་ལྟའི་བར་རྒྱུད་ལ་
ཡོན་ཏན་འདི་ཡོད་སྙམ་པའི་རློམ་སེམས་ཀྱི་ང་རྒྱལ་ཏིལ་འབྲུ་ཙམ་ཡོད་མ་མྱོང་།
ཞེས་གསུངས་པ་ལྟར། ལམ་རིམ་ཅན་གྱི་གང་ཟག་ཙམ་གྱི་མངོན་རློམ་ཡང་མ་
མཆིས་པས། ངོས་ཅག་སོ་སོའི་སྐྱེ་བོ་ཞིག་གོ་ཞེས་རྟག་ཏུ་དམན་པའི་ས་འཛིན་
ཁོ་ན་གནང་ཞིང་། དེང་སང་སྤངས་རྟོགས་ཀྱི་ཡོན་ཏན་ཁྱད་པར་ཅན་དང་ལྡན་པ་
ནི་སུ་ཡང་དཀའ། གལ་ཏེ་ཡོན་ཏན་ཅུང་ཟད་ཙམ་ཡོད་ཀྱང་ངོམ་ཆོས་སུ་སོང་ན་
སྙིགས་མའི་ཡིད་ཅན་གྱི་བློ་ལ་ཤོང་དཀའ་ཞིང་། དེ་ལ་བརྟེན་པའི་སྟོང་འུར་དེའི་
སྣ་མི་ཆོག་པར་ཕལ་ཆེར་བར་ཆད་ཀྱི་རྒྱུ་ལས་གཞན་ཅི་ཡང་མེད་པས་ཉམས་ཆུང་
སྦས་པའི་ངང་ཚུལ་ཅན་ཉིད་ལེགས་པའི་ཚུལ་གསུངས་པ་ལྟར། གསང་བ་ཟབ་
མོའི་མངོན་རྟོགས་ཐམས་ཅད་བུམ་ནང་གི་མར་མེ་བཞིན་དུ་སྦས་པ་ཁོ་ན་ལས།
6

རྒྱལ་སྲས་ཞི་བ་ལྷས། གང་ཚེ་བལྟ་བར་འདོད་པ་འམ། །ཅུང་ཟད་འདྲི་བར་
འདོད་ན་ཡང་། །མགོན་པོ་འཇམ་དབྱངས་དེ་ཉིད་ནི། །གེགས་མེད་པར་ཡང་
མཐོང་བར་ཤོག །ཅེས་གསུངས་པ་ལྟར། མདོ་རྒྱུད་ཀྱི་དགོངས་པའི་ཟབ་
གནད་རྟོགས་དཀའ་བ་སོགས་གནད་དོན་གལ་ཆེན་གང་དགོས་ལ་བླ་མ་དང་ལྷག་
པའི་ལྷའི་བྱིན་རླབས་ཐོབ་པར་མངོན་སུམ་གྲུབ་སྟེ། སྔོན་སྐུ་ན་ཕྲ་མོའི་དུས་ཚད་
མ་རྣམ་འགྲེལ་ལ་གཟིགས་པས་ཚིག་དོན་གྱི་གནས་ལ་གོ་དཀའ་བར་བྱུང་བས་
འཇམ་དཔལ་ལ་གསོལ་འདེབས་ཡང་ཡང་གནང་བས། དེ་ནུབ་མནལ་ལམ་དུ་
འཇམ་མགོན་ས་སྐྱ་པཎ་ཆེན་ན་བཟའ་རྡོ་ཚོས་ཀྱི་མདོག་རྒྱ་གར་པན་གྲུབ་ཀྱི་ཆ་བྱད་
ཅན་ཤངས་རྩེ་ཅུང་ཟད་གུག་པ་ཅན་ཞིག་མཇལ་བས། ཁྱོད་ནས་ཚད་མ་རྣམ་
འགྲེལ་ཤེས་པར་འདུག་གམ་གསུངས་པས། ལྟ་རྟོག་བྱས་རུང་ཤེས་དཀའ་
བར་འདུག་ཅེས་ཞུས་པས། ཚད་མ་ལ་མི་ཤེས་རྒྱུ་ཅི་ཡོད། དགག་སྒྲུབ་
གཉིས་རེད་ཅེས་ཕྱག་ཏུ་རྣམ་འགྲེལ་གྱི་གླེགས་བམ་ཞིག་བསྣམས་པ་དུམ་བུ་
གཉིས་མཛད་དེ་རྗེ་ཉིད་ཀྱི་ཕྱག་ཏུ་གཏད། ད་དེ་གཉིས་གཅིག་ཏུ་སྡོམས་གསུངས་
པས། ཕྱོགས་གཅིག་ཏུ་བསྡམས་མ་ཐག་རོལ་གྲི་ཞིག་ཏུ་གྱུར་ཏེ་རྗེ་རང་གི་
མདུན་ནཤེས་བྱའི་ཆོས་ཐམས་ཅད་མ་འདྲེས་པར་བཀྲ་ལམ་གྱིས་ཡོད་པའི་ཐུགས་
སྣང་ལྟ་བུར་བྱུང་བ་ལ། རལ་གྲི་དེ་གཅིག་གཡུགས་པས་དེ་དག་གང་ལའང་
ཐོགས་པ་མེད་པར་སྐད་ཅིག་གིས་ཆོད་པའི་ཐུགས་སྣང་གསལ་བར་བྱུང་བས།
ཕྱིར་ཉིན་ནས་གཞུང་ཡོངས་རྫོགས་ཀྱི་དོན་དཔྱིས་ཕྱིན་པར་མཁྱེན་ནས་འདུག་
གསུངས་པ་དང། ཡང་རྗེ་ཉིད་ཀྱི་ཕྱག་བྲིས་དངོས་ལས་ཞལ་བཤུས་པའི་ལུང་
མ་ལས་ལ་ལ་ལ་ལ་ལ་

བསྟན་ཡང་འདི་ལྟར། མེ་སྤྲེལ་ཟླ་༡༡ ཚེས་༣ གཟའ་ལྟ* སྐར་༡༩
དགེ་བ་རོང་སྐྱེས་དུས་ཀྱི་དུས་ཚོད་ཀྱི་གཟའ་སྐར་དུས་འགྲིགས་ལ་གློ་བུར་ཡིད་
ཀུན་བྱེད་རྒྱལ་པོ་འཇམ་དྭཔལ་ཚེ་དཔག་མེད་པ་ཕུདྨ་རཱ་ཛའི་བཀའ་ལུང་གིས།
ཚེ་རྟེན་རྡོ་རྗེ་དེ་དང་དབྱེར་མེད་པ། །རི་རབ་ལྷུན་པོ་དང་ནི་ལྷུན་གྲུབ་པའི། །ནུབ་
བྱང་ཤེལ་དཀར་རི་ཁྲོད་ཡོད་པའི་རི།་ །མདའ་ནི་དཔག་བསམ་ཡོངས་འདུའི་
འཁྲི་ཤིང་དང་། །ཛམྦུ་བྲིཀཱའི་སྡོང་པོ་ཉིད་ཡིན་ལ། །བུམ་པ་མ་དྲོས་པ་དང་མ་
ཕམ་མཚོ། །གཡུང་དྲུང་ལེན་མེད་མཆོད་རྟེན་ཉི་ཟླ་གསུམ། །ཐོད་ཆང་ཁྲི་
ཤོད་རྒྱལ་མོ་རྫོ་ཀླུང་ཆུ། །བཅུ་གཅིག་པོ་འདི་ཚེ་ཡི་རྟེན་ཡིན་ལ། · །ཡུ་དམར་
དེར་ཚོགས་དེ་སྲིད་འདི་གནས་པའི། །རྟེན་འབྲེལ་མཆོག་འགྲིགས་འདི་རྣམས་
གཅེས་པར་བྱ། །གཡུང་དྲུང་བརྒྱད་ཅུའི་ཡལ་ག་རྒྱས་ཀྱང་སྲིད། །གོང་ཚེས་
དེ་ཡི་སྔ་དྲོ་ལ་འོ། །མངྒ་ལཾ༔ ཞེས་དང་། ཡང་། བདེ་བ་ཆོས་ཀྱི་
འཁོར་ལོ་བསྐོར་མཛད་དེ། །རིན་ཆེན་དབྱིག་ལྟར་དགོས་འདོད་རེ་བ་སྐོང་། །
འདམ་སྐྱེས་པདི་ལྟར་འཁོར་བའི་སྐྱོན་མ་གོས། ། ཡེ་ཤེས་ལྔ་དོན་ཐུགས་ཆུད་རྡོ་
རྗེ་ཅན། །བདོག་དང་གཞན་གྱི་དོན་མཛད་ཕྲིན་ལས་དཔལ། ཕར་ཕྱེད་རང་
དགེ །ཞེས་འདུག་པ་རྣམས་ཀྱིས་ཀྱང་ཤེས་ནུས་པ་ལྟར། ཡང་སྔར་སྐྱབས་
རྗེ་རྡོ་རྗེ་འཆང་རྒྱལ་ཚབ་རིན་པོ་ཆེ་ལ་ཞལ་རྩེད་ཀྱི་ཚུལ་དུ། རྙིང་མ་པ་ཡིན་ན་
བསྙེན་སྒྲུབ་མཐར་ཕྱིན་ནུས་པའི་རྟགས་ཐོན་དགོས་པ་ཡིན། ཁྱོད་ལ་ནུས་པ་ཅི་
འདྲ་ཡོད། ངས་ནི་རྣམ་སྨིན་ལ་འཛེམས་པ་མ་གཏོགས་ཉིན་གཅིག་ལའང་མི་
དུ་གསོད་དགོས་ཀྱང་གསོད་ཐུབ་གསུངས་པ་སོགས། སྤྱིར་ནུས་མཐུ་ཁྱད་
78

པར་ཅན་ཡོད་པ་གཞན་དག་དྲག་པོ་མངོན་སྤྱོད་ཀྱི་ལས་ལ་གདེང་ཐོབ་པའི་གར་
ཟག་ནི་བསྟན་པ་སྲུང་བའི་ལྕགས་རི་ཡིན་ཞེས་ཐུགས་ཤིན་ཏུ་དགྱེས་ཤིང༌། རྗེ་
ཉིད་ནས་ཀྱང་ནུས་པའི་གདེང་ཚད་བརྙེས་པའི་ཞལ་བཞེས་གནང་བའང་མཛད་
ཅིང་། སྔར་སྐུ་ན་གཞོན་པའི་སྐབས་འཇམ་མགོན་ཀོང་སྤྲུལ་རིན་པོ་ཆེ་དང་
ལྷན་དུ་ཉག་ཕྱོགས་སུ་ཕེབས་ཏེ་རིན་པོ་ཆེ་བཙོ་བཀྲུ་ཆེན་མོའི་ལག་ལེན་བསླབས་
ཏེ། ཡར་ཕེབས་ལམ་ལེ་ལ་ནསཾ་གད་ཐོག་གུ་རིས་སོགས་མགོ་ལོག་གི་ཇག་
པ་དང་འཕྲད་དེ་མེ་མདའ་གསུམ་སྐུ་ལ་རྒྱབ་ཀྱང་མཚོན་གྱིས་མ་རྨས། དེ་རྒྱབ་
ཕྱིས་ལོ་མཚམས་རྫ་རྒྱལ་དགོན་ཕྱོགས་སུ་ཕེབས་སྐབས་གུ་རིས་དེར་བྱུང་བ་ལ།
ཁྱོད་ནས་སྔར་བརྙས་པ་ཆེན་པོ་བྱས་པས་ད་བར་རང་རེ་གཉིས་མ་འཕྲད། ད་ལན་
ངོས་འཛོམས་བྱུང་བས་ཁོ་བོ་ཆོས་སྨྲ་བ་ཞིག་ལ་བརྙས་པ་དང་ཁྱད་གསོད་ཀྱི་ལན་
དུ་འཇིག་རྟེན་གྱི་དགྲ་གྱོད་ཀྱི་ནུས་པ་ཡོད་ཀྱང་མི་བྱེད་མོད། དཀོན་མཆོག་ལ་
རྒྱབ་རྟེན་ཞུས་པའི་ཆེ་རྟགས་ཟླ་བ་གསུམ་མཚམས་ནས་ཁྱོད་ལ་ཆོས་སྐྱོང་གི་
རྟགས་ངེས་པ་ཅན་ཞིག་སྟོན་ངེས་ཡིན་གསུངས་ཏེ། དེ་རྗེས་ཟླ་བ་གསུམ་
མཚམས་རྫོགས་ཆེན་དུ་བཞུགས་སྐབས་ཆོ་འཕྲུལ་སྤྲེལ་ཐོད་མའི་བསྐུལ་པ་
མཛད་པས། ཉིན་དེ་སྟེང་གུ་རིས་ཀྱི་ཁྱེའུ་ལོ་ལྔ་དྲུག་ཅན་ཞིག་བྱ་རོག་གསུམ་
གྱིས་མགོ་ལ་མཆུས་བསྣུན་ཏེ་བདས་པ་སོགས་ཁྱིམ་དུ་ལྟས་ངན་དུ་མ་བྱུང་བས་
དཔའ་བཀོང་སྟེ་དེ་མ་ཐག་སྙིང་ནས་འགྱོད་པས་བཤགས་པ་ཕུལ་བ། ཕྱིས་སུ་
བཞེས་ཏེ་དེ་ནས་ཐུགས་བརྩེ་བས་ཡང་ཡང་སྐྱོང་བར་མཛད་པ་དང་། སྨྱོ་
འཁྲུལ་ཅན་ལ་ལྗགས་སྔགས་སྡིག་མདུད་རྟ་སྡུད་མ་བཏགས་པ་ཙམ་གྱིས་སྨྱོ་

གདོན་རང་སར་ཞི་བ་དང་། ཆབ་ཤོག་ཏུ་བསྩལ་བའི་ཕྱག་བྲིས་འབྲུ་གཅིག་
ཙམ་དང་ན་བཟའི་རས་མས་ཀྱང་མཚོན་སྲུང་ནུས་པ་མངོན་སུམ་གྱུར་པ་སོགས་
དང་། ཡང་དད་ལྡན་གཞན་དག་གིས་གལ་གནད་ཀྱི་བསླབ་སྟོན་སོགས་ཞུས་
ཚེ། ངེད་ལ་ལྐོག་གྱུར་ཤེས་པའི་མངོན་ཤེས་ནི་མེད། འཇིག་རྟེན་གྱི་ལད་མོ་
བྱས་ན་འདི་ལྟར་བགྱིས་ན་ལེགས་སྙམ་ཞེས་གསུངས་པ་ལས་ལྐོག་གྱུར་གཟིགས་
པའི་ལུང་བསྟན་སོགས་ཆ་ཤས་ཀྱང་དངོས་སུ་མི་གསུང་མོད། ཐུགས་བརྩེས་
ཁྱབ་པའི་སློབ་འབངས་དག་ལ་བླང་དོར་སོགས་འདི་ལྟར་གྱིས་ཞེས་བསླབ་སྟོན་
ཞལ་དཔེའི་ཚུལ་དུ་གང་གསུངས་ཐམས་ཅད། ཕྱིས་དེ་ལྟར་མ་འཕྱུགས་པ་བྱུང་
བ་སོགས་དང༌། སྐུ་ན་ཆུང་ངུའི་དུས་ཐུགས་ལས་རྩལ་ཞིག་ཤར་འོང་རྒྱུ་ཡོད་
དར་བས་ནད་པ་འཚོ་འཆི། མི་དེའི་ཚེ་ལ་བདེ་སྡུག་ཅི་འོང་སོགས་མ་འདྲེས་པར་
ཤེས་དར་ཞེས་གསུངས་པ་སོགས་དང་། ཕྱིས་སྐུ་མྱ་ངན་ལས་འདས་ཁར་
བསྩལ་བའི་གསུང་བརྩམས་ལས་ཀྱང་། ཀྱེ་ཧོ་རང་གི་ལས་སྣང་རྟོགས་སླ་
བས། །རེ་ཞིག་ལུས་ན་སེམས་ཀྱི་ཀུན་རྟོག་འཁྲུགས། །སྡུག་བསྔལ་རྦ་
རླབས་འཁྲུལ་པའི་རྒྱ་མཚོ་བརྒལ། །ཟླ་བ་ཕྱེད་དང་དྲུག་གིས་མཚོ་མཐར་
བརྒལ། །ད་ཤི་ད་སྨྱོ་ལན་གྲངས་མྱོང་བའི་མཐར། །པདྨ་འཇམ་དཔལ་སྒྲོལ་
མ་ལ་སོགས་དང་། །ཕྱོགས་བཅུའི་རྒྱལ་བའི་ཐུགས་རྗེའི་འོད་ཟེར་གྱིས། །བདེ་
བར་བསུས་ཏེ་འཇིགས་མེད་ཐང་ལ་སླེབས། །ན་སྙམ་དྲག་པོའི་ནད་ཀྱང་རང་
སར་ཞི། །སྨྱོ་ཉམས་དྲག་པོའི་དུས་སུ་སྨྱོ་ཡང་ཞི། །ཀུན་འཁྲུགས་དྲག་པོའི་
དུས་སུ་འཁྲུག་མེད་འགྱུར། །སླར་ཡང་རིག་གདངས་བཞད་པ་བརྒྱད་སྒྲོག་
so - བམ་མམ་

ཅིང་། །འཇིགས་མེད་ནམ་མཁའི་བདེ་ཐབས་རིམ་བཞིན་འཆར། །རྨི་ཉམས་
དངོས་ལ་བདེ་ལྟས་མང་དུ་འཆར། །གེ་སར་རྒྱལ་པོ་དགྲ་བླ་ཝེར་མ་ཡིས། །
དགྱེས་འཛུམ་བཞད་པའི་གད་རྒྱངས་ཕྱོགས་བརྒྱར་སྒྲོག་ །ད་ནི་མི་འཇིགས་རྩ་
གསུམ་དྲན་པར་གྱིས། །སྣང་བ་བག་ཡངས་ནུས་ན་ཅི་ཡིས་གནོད། །རང་
སྣང་དག་ན་གང་ཤར་རྫུན་པར་འཆར། །ད་ཤི་དངོས་ནི་རླུང་སེམས་རྩེད་མོ་འདྲ། །
ལས་སྣང་དབང་གིས་རེ་ཞིག་གསལ་ཆ་མེད། །སླད་ནས་ཉམས་འབར་བདེ་
གསལ་རྩེད་མོ་རྩེ། །དེ་ནས་པདྨ་དབང་གི་དངོས་གྲུབ་ཐོབ། །ཧ་ ཆུ་
བྱི་ཟླ་༣ ཚེས་༡༤ ལའོ། །དགེ ཞེས་པས་མཚོན་འདི་འདྲའི་རིགས་
དངོས་ཤུགས་ཀྱིས་བསྟན་པའི་གསུང་དུ་མ་སྣང་ཡང་མཐའ་དག་འགོད་ཀྱིས་མ་
ལངས་ལ། སྤྱིར་དགུང་གྲངས་ཉི་ཤུ་སྐོར་ནས་སུམ་ཅུའི་བར་མངོན་ཤེས་
ཐོགས་མེད་དུ་གསུངས་པ་དང་། ངོ་མཚར་བའི་རྫུ་འཕྲུལ་མཛད་ཚུལ་སོགས་
མང་དུ་ཡོད་འདུག་ཀྱང་། དམིགས་བསལ་ངེས་ཁྲིགས་ཅན་དུ་ཡི་གེར་འགོད་
མ་ནུས་ལ། ཕྱིས་སུ་ནི་གསང་བ་སྦས་ཚུལ་དུ་བཞུགས་པ་སོགས་ཀྱིས་རྒྱ་ཆེར་
མ་མཆིས་ཤིང་། ལྷག་པར་ངེས་པ་དོན་གྱི་གསང་བ་རྒྱལ་ཀུན་མཁྱེན་པའི་ཉིན་
བྱེད་ཆེན་པོར་ངེས་ཕྱིར། དམ་པའི་སྐྱེས་བུ་འདི་ལྟ་བུ་ལ་ཐུན་མོང་གི་མཐོང་སྣང་
དུ་མངོན་པའི་ལྷའི་ཞལ་གཟིགས་དང་། གྲུབ་པའི་ཆོ་འཕྲུལ་ཕྲ་མོ་ཙམ་བྱིས་པ་
འདྲིད་བྱེད་ཙམ་ལས་གཞན་མ་མཆིས་ཀྱང་། དད་ལྡན་གྱི་སྐྱེ་བོ་དག་གིས་མཐོང་
ཐོས་ཅན་གྱི་ཚད་མར་ངེས་པ་ཆ་ཤས་ཙམ་ངོ་མཚར་གྱི་ས་བོན་དུ་སྨོས་པའོ།།

བདུན་པ་ཞར་བྱུང་བསྟན་འགྲོའི་དོན་ཇི་ལྟར་མཛད་ཚུལ་ནི།
གཟོད་ནས་སྲིད་པའི་འཆིང་བ་ཀུན་ལས་གྲོལ་ཀྱང་སྙིང་རྗེ་ཆེན་པོའི་གཞན་དབང་
གིས་རང་དོན་ཡིད་ལ་བྱེད་པའི་རྟོག་པ་སྐད་ཅིག་ཀྱང་མེད་པར་ཕྱོགས་དུས་ཀྱི་འགྲོ་
བའི་དོན་ལ་གཡེལ་བ་མེད་པ་རྒྱལ་སྲས་འཇམ་དཔལ་གཞོན་ནུའི་རང་བཞིན་དུ་
གྱུར་པས་ན། དམ་པ་འདིས་ཀྱང་སྐུ་ཚེ་རིལ་པོའི་མཛད་པ་ཐ་ན་སྤྱན་གྱི་འབྱེད་
འཛུམ་དང་། ཕྱག་གི་བརྐྱང་བསྐུམ་ཙམ་ཡང་འགྲོ་བའི་དོན་ལས་གཞན་དུ་མ་
གྱུར་པས་འབྱུང་བ་ཆེན་པོ་བཞིའི་ཁམས་དང་བྱེད་ལས་བཞིན་དུ་སྲིད་ཞིའི་ཉེར་
འཚོའི་བདག་ཉིད་དུ་གྱུར་པ་ནི་ཆོས་ཉིད་དེ། བྱང་ཆུབ་སེམས་དཔའི་སྐྱེས་
རབས་ལས། ཟླ་བ་ཀུན་དགའ་ཉི་མ་རབ་གསལ་དང་། །མེ་ཡི་ཚ་བ་རླུང་གི་
མགྱོགས་པ་དང་། ། སྙིང་རྗེའི་དགའ་བ་སྐྱེ་བོ་ཆེ་རྣམས་ཀྱི། །གཞན་ལ་ཕན་
པ་ལྷན་སྐྱེས་རང་བཞིན་ཡིན། །ཞེས་གསུངས་པ་ལྟར་ལ། ཁྱད་པར་དུ་ཡང་
ལས་དང་ཉོན་མོངས་པའི་ཉེས་པ་མི་བཟད་པའི་གཞན་དབང་འབའ་ཞིག་གིས་
མནར་པའི་ལྔ་བརྒྱ་ཐ་མའི་ཡིད་ཅན་མཐའ་དག་སྡུག་བསྔལ་གྱི་རྒྱ་མཚོ་ཆེན་པོར་
ཆུད་ཅིང་། དེའི་དབང་གིས་རྒྱལ་བའི་བསྟན་པ་རིན་པོ་ཆེའི་སྣང་བའང་། མ་
རྟོགས་ལོག་རྟོག་གི་བློ་ཅན་གྱི་གང་ཟག་ངན་པའི་སྙོགས་པས་བསླད་ཅིང་།
ལུང་རྟོགས་ཀྱི་ཡོན་ཏན་དྲི་མ་མེད་པ་ཅུང་ཟད་ཡོད་པ་དག་ཀྱང་ནམ་གཞུག་གི་མེ་
ཏོག་བཞིན་དུ་ཡལ་ལ་ཁད་ཙམ་དུ་གྱུར་པ་ལ། བདག་ཅག་གི་སྟོན་པས་དུས་
ངན་ཚེ་ལོ་བརྒྱ་པའི་གདུལ་བྱ་བརྩེ་བའི་ཐུགས་བསྐྱེད་ཀྱིས་བདག་གིར་མཛད་པ་
བཞིན། དཔའ་བོ་ཆེན་པོ་ཟུར་ཕུད་ལྔ་པ་ཉིད་ཀྱང་བསམ་བཞིན་འཇིགས་བྲལ་མ་
82

ཧཱ་པཎྜི་ཏ་ཆེན་པོའི་རོལ་རྩེད་དུ་སྟོན་པའི་དགེ་མཚན་གྱི་དུས་སྟོན་གསར་དུ་བཞད་
པའི་ཚེ། མི་འཕྲོག་པའི་མཁྱེན་རབ་དང་། འཁྲུགས་པ་མེད་པའི་ཐུགས་རྗེ།
རྨད་དུ་བྱུང་བའི་ཡོན་ཏན་སོགས་ཕྱོགས་ཐམས་ཅད་ནས་འགྲན་ཟླ་དང་བྲལ་བའི་
རྒྱལ་བསྟན་གྱི་ཤིང་རྟ་གཅིག་པུ་རུ་བྱོན་པའི་དབང་གིས། རྗེ་ཉིད་ཀྱི་ཐུན་མོང་མ་
ཡིན་པའི་རིགས་ཀྱི་བདག་པོ་གཅིག་པུ། བསྟན་པ་ཡོངས་རྫོགས་ཀྱི་སྒྲོན་མེ།
ས་གསུམ་གདུལ་བྱའི་མགོན་པོ། མཁས་གྲུབ་ཀྱི་རྒྱལ་པོ་༧འཇམ་དབྱངས་
མཁྱེན་བརྩེའི་དབང་པོའམ་པདྨ་འོད་གསལ་མདོ་སྔགས་གླིང་པའི་སྡེའི་ཞལ་སྔ་
ནས། རྒྱལ་ཕུར་འགྲུབ་པའི་སྦྱོར་བ་སོགས་ཕྱི་ནང་གསང་བའི་རྟེན་འབྲེལ་གྱི་
དགེ་མཚན་རྨད་དུ་བྱུང་བ་ཞིག་གི་ཚེ། ཤེས་བྱ་རིག་པའི་གནས་ཡན་ལག་དང་
བཅས་པ་གནད་དུ་གང་ཟབ་ཀྱི་གླེགས་བམ་རྣམས་མཆོད་སྟེགས་སུ་བཞུགས་པའི་
མདུན་མཆོད་འབུལ་རྒྱ་ཆེར་གནང་སྟེ། དེའི་མདུན་གབ་ཚེའི་གདན་མཐོན་པོར་
བརྩེགས་པར་རྗེ་འཇམ་མགོན་བླ་མ་ཉིད་བཞུགས་སུ་གསོལ་ཏེ་འཇམ་དཔལ་སྨྲ་
བའི་སེང་གེའི་རྗེས་གནང་གི་ཆོ་གའང་བསྩལ་བ་དང་ཆབས་ཅིག རྒྱལ་བསྟན་
རིན་པོ་ཆེ་མདོ་སྔགས་ཐེག་པ་ཡོངས་རྫོགས་ཀྱི་ཕྱི་མོ་འདི་དག་གི་བཀའ་ཡོངས་
རྫོགས་ཁྱོད་ལ་གཏད་པ་ཡིན་པས། འཆད་རྩོད་རྩོམ་གསུམ་སོགས་མཁས་
ཚུལ་བཅུ་གཉིས་ཀྱི་སྒོ་ནས་འཇིག་རྟེན་གྱི་ཁམས་སུ་བསྟན་པ་རིན་པོ་ཆེའི་སྒྲོན་མ་
སྲིད་མཐའི་བར་དུ་མི་ནུབ་པར་སྐྱོང་བར་མཛོད་ཅིག། ཅེས་ཐུན་མོང་མ་ཡིན་པའི་
ནང་ཐུགས་ཀྱི་སྲས་དོན་བརྒྱུད་ཀྱི་བསྟན་པ་འཛིན་པའི་མངའ་བདག་ཏུ་མངའ་
གསོལ་ཏེ་ངེས་དོན་ཆོས་ཀྱི་བདག་པོ་རུ་དབང་བསྐུར་ནས། འཆི་མེད་ཡིད་

བཞིན་འཁོར་ལོའི་སྣང་བརྙན་བྲིས་ཐང་ཁྱད་མཚར་གྱི་རྒྱབ་བྱང་དུ། ཨོཾ་སྭསྟི་ཛ་
ཡནྟུ། མི་ཕམ་མགོན་པོའི་དགོངས་དོན་ཇི་བཞིན་རྟོགས། །འཛུམ་པའི་
དབྱངས་བཞིན་ཤེས་བྱ་ཀུན་ལ་མཁས། །ཕྱོགས་ལས་རྣམ་རྒྱལ་ཆོས་ཀྱི་གྲགས་
པ་ལྟར། །སྙན་པས་རྒྱུ་མཚོའི་གོས་ཅན་ཁྱབ་གྱུར་ཅིག །ཅེས་འཇམ་དབྱངས་
བླ་མ་དགྱེས་པའི་འབངས་མཁྱེན་བརྩེའི་དབང་པོས་བྲིས་པ་སིདྡྷི་རསྟུ། ཞེས་པ་
ལམ་འཕགས་པའི་སྤངས་རྟོགས་སོགས་རྒྱལ་སྲས་བྱང་ཆུབ་སེམས་དཔའི་སྤྱོད་
པ་རྒྱ་མཚོ་ལྟ་བུའི་རྒྱ་ཆེན་བཀའ་ཡི་སྡེ་སྣོད་ཀྱི་དགོངས་དོན་གསལ་བར་མཛད་པ་
ལ་རྒྱལ་ཚབ་ས་བཅུའི་དབང་ཕྱུག་མ་ཕམ་མགོན་པོ་དང་། ངེས་དོན་སྟོང་ཉིད་
རྣམ་ཐར་གསུམ་ལྡན་ཐེག་མཆོག་དབུ་མ་ཆེན་པོའི་ཟབ་མོ་ལྟ་བའི་གནད་གསང་
ཚུལ་བཞིན་འབྱེད་མཛད་ཀྱི་མཁྱེན་རབ་ལ་རྗེ་བཙུན་འཇམ་དཔལ་གཞོན་ནུ་དངོས་
དང༌། དེ་དག་གི་གོང་འོག་གྲུབ་མཐའི་ཤན་འབྱེད། ཚར་གཅོད་རྗེས་འཛིན་
གྱི་ལུང་རིགས་ཟབ་རྒྱས་དགོངས་པའི་གནད་དོན་བཀྲལ་བ་ལ། བདུད་དང་
ཕྱིར་རྒོལ་གང་གིས་ཀྱང་བརྫི་བར་མི་ནུས་པའི་འཇིགས་བྲལ་སྨྲ་བའི་སེངྒེ་མི་
འཕྲོག་པའི་མཁྱེན་རབ་དང་སྤོབས་པའི་གཏེར་མཛོད་མངའ་བ་པཎ་ཆེན་ཆོས་ཀྱི་
གྲགས་པའི་མཆེད་ཟླར་འགྲན་ཞིང་། དེ་ལྟ་བུའི་ཡོན་ཏན་གྱི་དོན་དང་ལྡན་པའི་
གྲགས་སྙན་གྱི་མུ་ཁྱུད་རྒྱ་མཚོ་ཆེན་པོའི་ཕ་མཐར་བརྡལ་བས་བསྟན་འགྲོ་ལ་
གཅིག་ཏུ་སྨན་པའི་བདུད་རྩི་ལྟ་བུའི་ཕྲིན་ལས་ཀྱི་མངའ་ཐང་སྲིད་ན་མཛེས་པའི་
དཔལ་ལ་སྨོན་པ་སྟེ། དོན་གྱི་རྒྱུ་མཚན་ཆེན་པོ་བཞི་དང་ལྡན་པའི་མཚན་མཆོག་
༧མི་ཕམ་འཇམ་དབྱངས་རྣམ་རྒྱལ་རྒྱ་མཚོ་ཞེས་པ་གསོལ་ཏེ། བྱིན་རླབས་ཀྱི་
84

གཟི་བྱིན་འབར་བའི་རྡོ་རྗེ་གསུམ་གྱི་སྣང་བརྙན་དང་། རྗེ་ཉིད་ཀྱི་རྒྱུན་བཞེས་པཎ་
གྲུབ་རྒྱ་མཚོའི་དབང་རྟགས་ཀྱི་ཅོད་པན་སྡེ་སྣོད་རབ་འབྱམས་འཛིན་པའི་པཎ་ཞུ་
བཅས་བསྩལ་ནས་མངའ་གསོལ་གཟེངས་བསྟོད་མཛད་པ་ལྟར། འཇམ་མགོན་
མཁྱེན་པའི་གཏེར་ཆེན་མཁས་གྲུབ་དབང་པོ་བླ་མ་ཉིད་ནས་ཀྱང་། མཁས་
མཆོག་དབྱིག་གཉེན་གྱིས། སྟོན་པའི་བསྟན་པ་རྣམ་གཉིས་ཏེ། །ལུང་དང་
རྟོགས་པའི་བདག་ཉིད་དོ། །དེ་འཛིན་བྱེད་པ་སྨྲ་བ་དང་། །སྒྲུབ་པ་བྱེད་པ་ཁོ་
ན་འོ། །ཞེས་པ་ལྟར། སངས་རྒྱས་ཀྱི་བསྟན་པ་ཞེས་བྱ་བའི་སྙིང་པོ་ལུང་
རྟོགས་ཀྱི་བདག་ཉིད་ཁོ་ན་ལས་གཞན་དུ་མེད་པར་མཁྱེན་ནས། ཐུན་མོང་དང་
ཐུན་མིན་གྱི་ཤེས་བྱ་རིག་པའི་གནས་ཆེ་ཆུང་མདོ་སྔགས་ཆོས་ཚུལ་རྒྱ་མཚོའི་
དཔལ་ལ་གསན་བསམ་སྒོམ་པའི་ཡོན་ཏན་ཐམས་ཅད་མཐར་སོན་པས། སྐུ་ཚེ་
འདི་ཁོ་ནའི་མཛད་པས་ཀྱང་བསྟན་པ་ལ་བྱ་བ་མཛད་ནུས་པའི་རྣམ་ཐར་གྱིས་ཁམས་
གསུམ་ཆོས་གྱི་རྒྱལ་པོའི་སེང་གེའི་ཁྲི་ལ་འཇིགས་པ་མེད་པར་འགྱིངས་ཏེ་ལུང་གི་
ཆོས་ལ་ཀློག་པ་དང་། རྟོགས་པའི་ཆོས་ལ་སྤོང་བའི་ཕྲིན་ལས་ཟོལ་ཟོག་དང་
ཆོས་བརྒྱད་མ་འདྲེས་པར་བསྐྱངས་པའི་ཚུལ་འགའ་ཞིག་ནི་གོང་དུའང་སྨོས་པ་
ཁྱད་པར་སྔ་འགྱུར་འོད་གསལ་རྡོ་རྗེ་སྙིང་པོའི་ལྟ་སྒོམ་སྤྱོད་པའི་གྲུབ་
ལྟར་ལ། 
མཐའ་རྟོག་གེ་དང་རང་བཟོའི་སྙོགས་པས་བསླད་དེ། ཀུན་མཁྱེན་རོང་ཀློང་ཡབ་
སྲས་ཀྱི་བཞེད་སྲོལ་དྲི་མ་མེད་པའི་རང་རྐང་གི་བསྟན་པ་རི་མོའི་མར་མེ་བཞིན་དུ་
གྱུར་པ་འདི་ལ་ཆེད་དུ་དགོངས་པོར། ཀུན་མཁྱེན་གསུམ་པ་འཇམ་དབྱངས་བླ་
མ་མཁྱེན་བརྩེའི་དབང་བོས་ཀྱང་རྡོ་རྗེའི་གསུང་གིས་ཡང་ཡང་བསྐུལ་པ་བཞིན།
85

འཕགས་བོད་ཀྱི་ལེགས་བཤད་རྣམས་ཀྱི་དགོངས་དོན་གྱི་བཤད་སྲོལ་ངེས་དོན་
འཇིགས་བྲལ་སེངྒེའི་སྒྲ་ཆེན་པོ་ཡང་ཡང་བསྒྲགོས་པར་མཛད་པའང་། དཔལ་
ས་སྐྱ་པཎྜི་ཏས། ལུང་རིགས་རྗེས་སུ་གདམས་པ་འོ། །ཞེས་པ་ལྟར། མདོ་
རྒྱུད་བསྟན་བཅོས་ཀྱི་དགོངས་པའི་ཞེ་ཕུགས་དཔྱིས་ཕྱིན་པའི་ལུང་གི་གཞི་བཟུང་།
དེ་དག་གི་དོན་ལ་སྒྲ་ཚད་དངོས་སྟོབས་དང་མཐུན་པའི་རིགས་པ་ཟབ་རྣོན་ཁྱད་པར་
དུ་འཕགས་པ་དུ་མས་ལུང་དོན་ཡང་དག་པར་བསྒྲུབས། ཇི་ལྟར་རང་གིས་
རྟོགས་པའི་དོན་དེ་ཐམས་ཅད་བརྩེ་བ་ཆེན་པོས་སྐལ་བཟང་དག་ལ་གཞུང་ལུགས་
I
གདམས་པར་ཤར་བའི་མན་ངག་གིས་རྗེས་སུ་གདམས་པས། དྲི་མ་མེད་པའི་
བློ་གྲོས་ཀྱི་མིག་འབྱེད་དེ་རང་ལུགས་ཀྱི་ལྟ་གྲུབ་རྣམ་པར་དག་པའི་དགོངས་པ་
ཚུལ་བཞིན་རྟོགས་ཤིང་། ། ལོག་སྨྲའི་ལྕེ་ངན་གྱི་མུན་སྤྲུལ་སེལ་ཏེ། རྒྱལ་
བསྟན་རིན་པོ་ཆེ་བཙོ་མའི་གསེར་བཟང་མེ་དང་འཕྲད་པ་ལྟར་རྣམ་དག་ཏུ་འགྱུར་
བའི་ཕྱིར། - ལེགས་བཤད་དགོངས་འགྲེལ་དང་བཅས་པ་སྔ་ཕྱིར་ཆེ་ཕྲ་ཅི་རིགས་
འཆད་སྤེལ་མཛད་ཀྱང་། གཙོ་བོ་རྫོང་གསར་བཀྲ་ཤིས་ལྷ་རྩེའི་གནྡྷོ་ལར་སྤྱོད་
འཇུག་ཤེས་རབ་ལེའུའི་ཊི་ཀ་ནོར་བུ་ཀེ་ཏ་ཀའི་བཤད་པ་ལུང་རིགས་སྨྲ་བ་པོདྨ་
སོགས་བློ་ལྡན་གྱི་འདུས་པ་ལ་ལན་གཅིག་དང༌།: ་དབུ་མ་རྒྱན་གྱི་འགྲེལ་ཆེན་
འཇམ་དབྱངས་བླ་མ་དགྱེས་པའི་ཞལ་ལུང་། སྔ་འགྱུར་བ་ཆེན་པོ་བླ་མ་པདྨ་དང་།
མཁས་དབང་རྡོ་རྗེ་རབ་བརྟན་སོགས་སྡོམ་བརྩོན་སྡེ་སྣོད་འཛིན་པ་བརྒྱད་ལ་ཐོག་
མའི་བཤད་པ་ཞག་ཉེར་གཅིག་དང་། ཀུན་མཁྱེན་ཆོས་ཀྱི་རྒྱལ་པོའི་ལེགས་
བཤད་ཡིད་བཞིན་རིན་པོ་ཆེའི་མཛོད་རྩ་འགྲེལ་ཡན་ལག་དང་བཅས་པ།
86

མཁས་མཆོག་རིགས་པའི་དབང་ཕྱུག་གྲུབ་ཆེན་མཆོག་སྤྲུལ་དང༌། - ལུང་
རིགས་སྨྲ་བ་སིདྡྷི་དང་། རིག་འཛིན་ཐེག་མཆོག་སོགས་མཁས་པའི་བློ་ལྡན་
འགའ་ལ་ཞག་བརྒྱ་ཡི་བར་དང་། ཚད་མ་རྣམ་འགྲེལ་གྱི་ཊིཀ་ཆེན་ལེགས་
བཤད་སྣང་བའི་གཏེར། མཁྱེན་མཆོག་གྲུབ་དབང་སྤྲུལ་སྐུ་འཇམ་དཔལ་འཇིགས་
མེད་རིག་པའི་རལ་གྲི། གནས་ལྔ་རིག་པའི་བདག་ཉིད་ལྷག་བསམ་རྒྱལ་མཚན།
སྨྲ་བའི་དབང་ཕྱུག་འཇམ་དབྱངས་ལེགས་པའི་བློ་གྲོས་སོགས་རིགས་པར་སྨྲ་བ་
འཕགས་ལམ་གྱི་གྲངས་སུ་སོན་པ་ལ་ཟླ་བ་གསུམ་དང་ཞག་ཉེར་གཅིག་གི་བར་
དང༌། ་རྫོགས་ཆེན་ཤྲཱི་སེང་ཧར་དབུ་མ་ལ་འཇུག་པའི་ལྗགས་བཤད། བློ་
ལྡན་མཁས་པའི་དབང་པོ་བརྒྱད་ལ་ལན་གཅིག་གསུངས་པ་དང་། མཁྱེན་
དཔྱོད་རྨད་དུ་བྱུང་བའི་ཨ་མདོ་རྒུ་རོང་སྤྲུལ་སྐུ་དང༌། མཁས་དབང་བློ་མ་འཇམ་
གྲགས་སོགས་ལ། དཔལཾ་གཡུལ་ལས་རྣམ་པར་རྒྱལ་བའི་རྒྱུད་ཆེན་པོའི་
བཤད་ཁྲིད་དང་། མངོན་པ་མཛོད་ཀྱི་བཤད་ཁྲིད་བློ་ལྡན་རིགས་པར་སྨྲ་བ་བདུན་
ལ་ལན་གཅིག་དང་།་ ཏནྡྲ་ཆེན་པོ་སྡེ་བཅོ་བརྒྱད་ཀྱི་རྩ་རྒྱུད་སྒྱུ་འཕྲུལ་གསང་བ་
སྙིང་པོ་ཐུན་མིན་ཟབ་པ་མན་ངག་ལྟར་བཀྲལ་བ་ཀུན་མཁྱེན་ངག་གི་དབང་པོའི་
འགྲེལ་ཆེན་ཕྱོགས་བཅུའི་མུན་སེལ་གྱི་སྤྱི་དོན་འོད་གསལ་སྙིང་པོ་དེ། གཏེར་
ཆེན་མཆོག་གླིང་རིགས་སྲས་རིག་འཛིན་ཚེ་དབང་གྲགས་པ། རྫོགས་ཆེན་སྐུ་
ཞབས་དགེ་མང་མཆོག་སྤྲུལ་སོགས་སྔ་འགྱུར་རྡོ་རྗེ་སྙིང་པོའི་བསྟན་འཛིན་སྐྱེས་
མཆོག་དུ་མ་ལ་ཞག་བརྒྱད་ཕྲག་དང་། གཞན་དཀར་མོ་སྟག་ཚང་དུ་བསྙེན་
སྒྲུབ་ཡུན་རིང་དུ་མཛད་དེ་ཚུར་ཕེབས་ཚེ་དཔལ་སྤུངས་ཐུབ་བསྟན་ཆོས་འཁོར་

གླིང་དུ་རིགས་པར་སྨྲ་བ་བཅུ་ཕྲག་ལྷག་ལ་གསོ་རིག་རྒྱུད་བཞི་ཡོངས་རྫོགས་དང་།
ལག་ལེན་མན་ངག་དམར་ཁྲིད་དང་བཅས་པའི་བཤད་པ་ཞིབ་རྒྱུས་སུ་བསྩལ་ཅིང་
ཞལ་སློབ་འཚོ་མཛད་མཁས་པའི་དབང་པོ་དུ་མའང་བྱུང་བ་དང་། དེ་རྗེས་སུ་
དབུས་འགྱུར་མ་གྷ་དྷ་གཉིས་པ་ཀཿཐོག་རྡོ་རྗེ་གདན་དུ་སྤྱན་དྲངས་ནས། ཀུན་
གཟིགས་སི་ཏུ་པཎྜི་ཏ་དྷརྨ་སཱ་ར་དང༌། མེ་ལོང་རྡོ་རྗེ་བྲག་གི་སྤྲུལ་སྐུ་སོགས་
དམ་པ་དུ་མ་ལ་ཤེས་རབ་ཀྱི་ཕ་རོལ་ཏུ་ཕྱིན་པ་སྡུད་པ་ཚིགས་སུ་བཅད་པ། ཐེག་
པ་ཆེན་པོ་རྒྱུད་བླ་མ། མངོན་རྟོགས་རྒྱན། འབྱེད་གཉིས། མདོ་སྡེ་རྒྱན།
གསང་སྙིང་སྤྱི་དོན་འོད་གསལ་སྙིང་པོ། བཀའ་བརྒྱད་རྣམ་བཤད་བཅས་ཀྱི་
བཤད་པ་ཞིབ་རྒྱས་སུ་བསྩལ་བ་དང་། སླར་སྡེ་དགེ་ལྷུན་གྲུབ་སྟེང་དུ་ཕེབས་
ནས་ས་སྐྱོང་མཁས་པའི་ཁྱུ་མཆོག་ངག་དབང་འཇམ་དཔལ་རིན་པོ་ཆེ། ལྷན་
གྲུབ་སྟེང་གི་ཆོས་སྡེ་ཆེན་པོའི་མཁན་ཆེན་རྡོ་རྗེ་འཛིན་དབང་བསམ་གཏན་བློ་གྲོས།
མཁས་དབང་བླ་མ་དམ་པ་འཇམ་དབྱངས་མཁྱེན་རབ་མཐའ་ཡས་སོགས་ལ་
བྱམས་ཆོས་སྡེ་ལྔ་ཡོངས་སུ་རྫོགས་པ་དང་། རྗེ་ཉིད་ཀྱིས་མཛད་པའི་རྒྱལ་པོ་
ལུགས་ཀྱི་བསྟན་བཅོས་ས་གཞི་སྐྱོང་བའི་རྒྱན་དང་བཅས་པའི་བཤད་པ་མཛད་པ་
དང་། རུ་དམ་ནགས་ཆུང་ཡང་དབེན་ནས་རྗེ་ཉིད་ཀྱི་ཟབ་རྒྱས་སྡེ་སྣོད་ཡོངས་
རྫོགས་ཀྱི་ཟབ་དོན་གཅིག་ཏུ་བསྡུས་པའི་ལེགས་བཤད་མཁས་པ་ལ་འཇུག་པའི་
སྒོའི་བསྟན་བཅོས་ཆེན་པོ། གནས་བརྟན་མཁས་པའི་དབང་པོ་མཁན་ཆེན་བྱང་
ཆུབ་སེམས་དཔའ་ཀརྨ་བཀྲ་ཤིས་འོད་ཟེར་དང་། ཐུགས་སྲས་རྟོགས་པའི་
དབང་ཕྱུག་ཤེས་རབ་འོད་གསལ། རྣལ་འབྱོར་དབང་པོ་ཀུན་དགའ་དཔལ་ལྡན་

སོགས་ལ་ལན་གཅིག སྔ་འགྱུར་བསྟན་པོའི་ཉིན་བྱེད་ཞེ་ཆེན་རྒྱལ་ཚབ་རིན་པོ་
ཆེ་དཔོན་སློབ་སོགས་ལ་ལན་གཅིག:་ ༼རྒྱ་སྟོད་བྲག་དཀར་གྱི་སྒྲུབ་གནས་སུ་
བཟོང་མགོ་རྗེ་དྲུང་མཆོག་སྤྲུལ་དངོ་། མཁན་ཆེན་སྡེ་སྣོད་འཛིན་པོ་ཀུན་བཟང་
དཔལ་ལྡན་སོགས་འདུས་པ་ལྔ་བཅུ་སྐོར་ལ་ལན་གཅིག་ མགོན་གཟིགས་
དགོན་པར་ཞབས་དྲུང་རིན་པོ་ཆེ་སོགས་ལ་ལན་གཅིག་ ་ སྒ་སྟོད་ཁྲོ་འགུའི་རི་
ཁྲོད་ནས་དཔལ་སྤུངས་སི་ཏུ་པདྨ་དབང་མཆོག་དཔོན་སློབ་སོགས་ལ་ལན་གཅིག་
སྟེ་སྔ་ཕྱིར་ལན་ལྔ་ཙམ་དང་། ལྡན་ཡུལ་གོ་ཤྲིའི་རི་ཁྲོད་ནས་དཔལ་དམ་པ་དང་
པོའི་སངས་རྒྱས་རྒྱུད་ཀྱི་རྒྱལ་པོ་ཆེན་པོའི་འགྲེལ་ཆེན་རྡོ་རྗེ་ཉི་མའི་སྣང་བ།
ཐུགས་ཟིན་རིམ་གྲོ་བ་བླ་མ་རིན་པོ་ཆེ་ཆོས་དབྱིངས་འོད་གསལ། རྗེ་དྲུང་
མཆོག་སྤྲུལ་རྡོ་རྗེ་འཛིན་པ་བསྟན་འཛིན་ཆོས་རྒྱལ།་ ་བན་ཆེན་སངས་རྒྱས་
མཉན་སྤྲུལ་སོགས་འདུས་པ་ཉེར་གཅིག་སྐོར་ལ་ཞག་བཞི་བཅུ་རྩ་གཉིས་སུ་མཛད་
པ་རྣམས་སྔ་ཕྱི་ངེས་པ་ཅན་དུ་འདུ་ག་པ་རྣམས་ལོས། - གཞན་གཞུང་ཆེ་ཕྲའི་
བཤད་པ་ཅི་མཛད་མཐའ་དག་ཐོ་འགོད་སོགས་མི་འདུག་པས་ཇི་བཞིན་མ་འཚལ་
ཞིང་། དཀར་མོ་སྟག་ཚང་ནས་དད་དམ་སྐལ་པ་དགེ་བའི་སློབ་འབངས་གོ་
འཇོའི་ཕྱོགས་ནས་བྱོན་པའི་དཀོན་མཆོག་དབང་དརོ། རིག་འཛིན་སོགས་
བདུན་དང་། གནས་སར་འཇམ་དབྱངས་སོགས་ལ་སྔོན་འགྲོ་དང་། སྤྱོད་པ་
རྣམ་སྦྱོང་རྣམས་ལོ་དྲུག་རེ་དང་བཞི་རེའི་མ་མཐའ་བྱས་པ་མཐར་ཆགས་སུ་ཉམས་
ལེན་དང་སྦྱར་བའི་སྨིན་ཁྲིད་དུ་བསྩལ་ཏེ་དངོས་གཞི་རྫོགས་པ་ཆེན་པོའི་ཉམས་
མྱོང་རྡོ་རུས་འཕྲོད་པ་དུ་མ་བྱུང་ཞིང་། སྐུ་ཚེའི་སྨད་དུ་བསྟན་འགྲོའི་བསོད་
 89

ནམས་དམན་པས་སྙུན་གཞི་དྲག་བོས་བར་མེད་དུ་ཐེབས་པས་སྒྲུབ་པ་སྙིང་པོར་
མཛད་པ་ལས་བསྟན་བཅོས་ཆེན་པོ་རྣམས་ཀྱི་ལྗགས་བཤད་ཆེར་མཛད་པ་མ་བྱུང་
ཡང་། ཨ་དོན་དུ་སྔ་ཕྱི་ཅི་རིགས་པར་དབང་ཆོས་ལུང་གི་འབྲེལ་བའི་སློབ་མ་སྨོས་
ཀྱིས་མ་ལོང་བ་བྱུང་ཡང༌། གཙོ་བོ་བརྒྱུད་པ་ཟིན་ངེས་ཀྱི་སྐྱེས་ཆེན་རྗེ་བླ་མ་
འཛམ་པའི་རྡོ་རྗེ་འཇིགས་བྲལ་མི་ཕམ་རྣམ་པར་རྒྱལ་བ་ཉིད་ཀྱིས་དོན་བརྒྱུད་ཐེག་
མཆོག་སྙིང་པོའི་རྒྱལ་ཐབས་འཛིན་པའི་རྒྱལ་ཚབ་ཏུ་བསྟན་པ་གཏད་པ། ་མདོ་
ཁམས་ཞེ་ཆེན་པ་མཁས་བཙུན་གྲུབ་པའི་གཙུག་རྒྱན་འཇམ་དབྱངས་བློ་གྲོས་རྒྱ་
་་མཚོའི་སྒྲ་དབྱངས་དང་། མཚུངས་མེད་མཁས་པའི་ཁྱུ་མཆོག་རྡོ་གྲུབ་ཆེན་
སྤྲུལ་པའི་སྐུ་འཇིགས་མེད་བསྟན་པའི་ཉི་མ། ། འཇིགས་བྲལ་སྨྲ་བའི་སེང་གེ་
ཀཿཐོག་སི་ཏུ་པཎྜི་ཏ་ཨོ་རྒྱན་ཆོས་གྱི་རྒྱ་མཚོ། མཉེས་པ་གསུམ་གྱི་ཞབས་ཏོག་
མཐར་སོན་པོས་ཀློང་ཆེན་དགོངས་པའི་རང་རྩལ་རྫོགས་པའི་རྣལ་འབྱོར་དབང་
ཕྱུག་འོད་གསལ་འཇའ་ལུས་རྡོ་རྗེ། ་ རྫོགས་ཆེན་མཆོག་སྤྲུལ་ལྔ་པ་ཐུབ་བསྟན་
ཆོས་ཀྱི་རྡོ་རྗེ། དགེ་མང་སྐྱབས་མགོན་མཆོག་སྤྲུལ། ཞེ་ཆེན་རབ་འབྱམས་
g,
“ ལྔ་པ།: དཔལ་ཡུལ་རྒྱ་སྤྲུལ།: ཀརྨ་ཡང་སྲིད་མཆོག་སྤྲུལ། " ་མུ་ར་མཆོག་
སྤྲུལ་པདྨ་བདེ་ཆེན་བཟང་པོ། དགེ་མང་དབོན་བསྟན་འཛིན་ནོར་བུ།། ་གཏེར་
སྟོན་ལས་རབ་གླིང་པ། ཟུང་འཇུག་གྲུབ་པའི་དབང་ཕྱུག་ཤཱཀྱ་ཤྲཱི། ཐེག་
མཆོག་སྙིང་པོའི་རྣལ་འབྱོར་འབྲུག་པ་འགྲོ་འདུལ་དཔའ་བོ་རྡོ་རྗེ། གྲུབ་དབང་
བླ་མ་དམ་པ་མདོ་སྔགས། གླིང་རྗེ་དྲུང་། རྫོགས་ཆེན་མཁན་བསོད་ནམས་
ཆོས་འཕེལ། བརྟན་མཁས་སྡེ་སྣོད་འཛིན་པ་དགེ་མང་ཡོན་ཏན་རྒྱ་མཚོ། ཐེག་
90

མཆོག་དོན་གྱི་གནས་ལུགས་མངོན་སུམ་གཟིགས་པཾ་ཀུན་དགའ་དཔལ་ལྡན།
རྡོ་རྗེ་འཛིན་པ་ཀུན་བཟང་དཔལ་ལྡན། གཏེར་སྲས་རིག་འཛིན་ཚེ་དབང་གྲགས་
པ། · གཏེར་སྲས་ཚེ་དབང་ནོར་བུ། ཨ་མདོ་རྒྱ་རོང་སྤྲུལཾ་སྐུ་སོགས་རང་
ལུགས་རྙིང་མའི་བསྟན་འཛིན་རྣམས་དང༌། དཔལ་སྤུངས་སི་ཏུ་མཆོག་སྤྲུལ།
དཔལ་སྤུངས་དབོན་རྒན་རིན་པོ་ཆེ་ ་་མཁན་ཆེན་མངྒ་ལ་རསྨི ་རྗེ་བླ་མ་རིན་
པོ་ཆེ་འཇམ་དབྱངས་གྲགས་པ། ཟུར་མང་དྲུང་རིན་པོ་ཆེ་ཀརྨ་ཆོས་ཀྱི་ཉིན་བྱེད།
རོལ་རྡོར་གཉེར་སྤྲུལ། མཁས་དབང་བླ་མ་བཀྲ་ཤིས་ཆོས་འཕེལ། སངས་
རྒྱས་མཉན་སྤྲུལ་སོགས་བཀའ་བརྒྱུད་དང་།་ གསང་ཆེན་རྒྱུད་སྡེའི་མངའ་
བདག་འཇམ་དབྱངས་བློ་གཏེར་དབང་པོ་དང༌། མཁན་ཆེན་བླ་མ་བསམ་གཏན་
བློ་གྲོས། འཇམ་དབྱངས་མཁྱེན་རབ་མཐའ་ཡས་སོགས་ས་སྐྱ་དང་། བྱང་
ཕྱོགས་མཁས་པའི་གཙོ་བོ་དཔལ་རི་རབ་གསལ་དང༌། ཁང་དམར་དགེ་བཤེས་
སོགས་ནས་ཀྱང་གསུང་གི་བདུད་རྩི་ནོད་པའི་སློབ་མ་དངོས་དང་ཁྱད་པར་མ་
མཆིས་པའི་དད་འདུན་བསྔགས་པའི་མེ་ཏོག་འཐོར་པ་དང་། “ ཆབ་མདོའི་ཞི་
འཕགས་རྣམ་གཉིས་ནས་དབྱངས་འཆར་དང༌། སྒྲ་ཡི་མན་ངག་བསླབ་པའི་བློ་
གསལ་དུ་མ་ཆེད་དུ་བཏང་ཞིང་གུས་འདུད་མཚུངས་མེད་མཛད་པས་མཚོན་དགེ་
ལུགས་ཕྱོགས་དང་། གཞན་ཡང་ཀུན་མཁྱེན་འཇམ་པའི་རྡོ་རྗེ་བློ་གྲོས་མཐའ་
ཡས་ནས་ཚད་མ་རྣམ་འགྲེལ་གྱི་ལེགས་བཤད། བཀའ་བརྒྱད་རྣམ་བཤད།
གཤིན་རྗེའི་བསྙེན་ཡིག་བཀའ་རྒྱ་སྐོར་སོགས་གསན་བཞེས་གནང་བས་མཚོན།
རྗེ་ཉིད་དང་དུས་མཉམ་གྱི་དཔྱོད་ལྡན་རིགས་པའི་དབང་ཕྱུག ཟུང་འཇུག་གྲུབ་

པའི་རྣལ་འབྱོར་སོགས་རིས་མེད་པའི་བསྟན་འཛིན་སྐྱེས་ཆེན་ཕལ་མོ་ཆེས་ཆོས་ཀྱི་
དགའ་སྟོན་མ་བཞེས་པ་མེད་ཅིང་། འཇམ་མགོན་ཆོས་ཀྱི་རྒྱལ་པོ་བློ་གྲོས་
མཐའ་ཡས་པའི་ཞབས་ཀྱིས་ཀྱང་། ཨོཾ་སྭསྟི། ཆོས་དབྱིངས་ཀུན་ཁྱབ་
འཇམ་དཔལ་ཡེ་ཤེས་སེམས། །འགྲོ་ཁམས་ཇི་སྙེད་གང་འདུལ་དེར་སྟོན་གར། །
མཁྱེན་པ་གཉིས་ལྡན་ངག་གི་དབང་ཕྱུག་མཆོག །དཔལ་ལྡན་བླ་མ་བསྐལ་
བརྒྱར་འཚོ་གཞེས་གསོལ། །ཞེས་སོགས་ཞབས་བརྟན་ཚིགས་སུ་བཅད་པ་དུ་
མ་དང་བཅས་ཏེ་བསྔགས་པའི་མེ་ཏོག་འཐོར་ཞིང་། མ་ཧཱ་པཎྜི་ཏ་མི་ཕམ་རྒྱ་མཚོ་
ཞེས་ཆེ་བའི་མངོན་རྟོགས་དང་བཅས་ཏེ་གསུངས་པ་སོགས་ཀྱིས་ཀྱང་ཤེས་པར་
ནུས་ཤིང་། ས་སྐྱོང་སྡེ་དགེའི་ལྷ་སྲས་སྐུ་མཆེད། བཙུན་མོ། མདུན་ན་
འདོན་ཆེ་ཆུང་ཁག་རྣམས་དང་། གླིང་ཚང་རྒྱལ་བློན་རྣམས་དང༌། བོད་ཀྱི་
བཀའ་མདའ་རྩིས་གསུམ་སོགས་འཛིན་པའི་ཆེན་པོའི་རིགས་ཀྱིས་མཚོན་པའི་
གང་ཟག་ཆེ་ཕྲ་དུ་མས་ཀྱང་ཞབས་སེན་ལ་མ་བཏུད་པ་མེད་པ་ལྟ་བུ་དང་། སྤྱིར་
སྐུ་ན་གཞོན་པའི་སྐབས་ཤིག་རྗེ་ཉིད་ཀྱི་བསྟན་བཅོས་དོན་རྣམ་ངེས་ཀྱི་མཆོད་བརྗོད་
ཤཱ་ལོ་ཀ་གཅིག་གི་བཤད་པ་ལ་ཉིན་རིལ་པོ་གཅིག་གི་རིང་མཛད་པས། དཔྱོད་
ལྡན་ཐམས་ཅད་ངོ་མཚར་གྱི་གནས་ལ་བཀོད་པའི་ཚེ། རྡོ་རྗེ་འཆང་མཁྱེན་
བརྩེའི་དབང་པོས་གསན་པའི་རྐྱེན་གྱིས་ཁྱེད་ནས་ལྗགས་བཤད་དེ་ཙམ་རྒྱས་པས་
སྙིགས་མའི་དུས་འདིར་དེ་ཐམས་ཅད་འཛིན་ནུས་པའི་བློ་ལྡན་ནི་སུ་ཡང་མེད་པས་
ཁྱེད་ཉིད་ངལ་བའི་རྒྱུ་ལས་ཅི་ཡོད། ལར་ཁྱེད་ཀྱི་མཁྱེན་རབ་ཟབ་མོའི་རྩལ་དེ་
འདྲ་ཞིག་ཁོ་བོ་ན་ཚོད་གཞོན་པའི་དུས་སུ་ཡོད་ཀྱང་། ད་ནི་ཆ་ཤས་ཙམ་ཡང་མི་
s2.

འདུག ཕལ་གྱི་བློ་ལ་མི་ཤོང་བའི་བཤད་པ་རྒྱས་པ་དེ་འདྲ་ཞིག་མཛད་པ་ལས་
བསྟན་བཅོས་སམ་འགྲེལ་པ་ཞིག་བརྩམས་ན་ཁྱེད་ཀྱི་ངལ་བ་དོན་དང་ལྡན་ཞིང་
སྐལ་བཟང་དག་ལ་ཕན་པ་དེས་ཆེ་ཞེས་གསུངས་པ་དང་། ཚད་མ་རྣམ་འགྲེལ་
གྱི་བཤད་པ་གནང་སྐབས་ཚིག་དོན་གྱི་ཆ་ལ་བསམ་མནོ་གཏོང་བ་དང་།
ཆགས་ཐོགས་གང་ཡང་མེད་པ་གསལ་ལ་གོ་བདེ་ཆུ་འབབ་པ་ལྟ་བུ་ཚངས་པའི་
དབྱངས་བཞིན་དུ་གྱུར་པས། སློབ་འབངས་ཕལ་ཆེར་ཡིད་དབང་མེད་དུ་ཕྲོགས་
ཏེ་ཞལ་རས་ཁོ་ན་ལ་ངོམས་པ་མེད་པར་ཆོས་ཁྲིད་ཀྱི་རིང་ལ་མཇལ་བ་ལས།
རང་རང་གི་ཡི་གེ་ལ་ལྟ་རྟོག་དང་དོན་ལ་བསམ་མནོ་བཏང་བ་སོགས་གཏན་ནས་མི་
འདྲ་བ་ལྟ་བུའི་ངོ་མཚར་མངའ་ཞིང་། རྗེའི་དངོས་སློབ་གོ་འཇོའི་སྒྲུབ་བླ་དཀོན་
མཆོག་ཅེས་པས། དགེ་མང་རྒྱལ་སྲས་རིན་པོ་ཆེའི་དབོན་བསྟན་འཛིན་ནོར་བུ་
ལ་རྟོགས་འབུལ་དང་བཅས་ཏེ་ཡེ་ཤེས་བླ་མའི་ཁྲིད་ཅིག་ཞུས་པས། ཤིན་ཏུ་
ཐུགས་དགྱེས་ཚུལ་དང་བཅས་ཏེ་ཆོས་གྲྭ་དེར་བླ་སྤྲུལ་དུ་མ་བཞུགས་པ་རྣམས་ལ།
རྗེ་བླ་མ་མི་ཕམ་རིན་པོ་ཆེའི་ཞལ་སློབ་དཀོན་མཆོག་གི་རྟོགས་པ་ལྟ་བུ་ཞིག་ཡོད་ན་
ཁྲིད་སྦྱང་སོགས་བྱས་མ་བྱས་ཅི་ཡང་མེད། རྟོགས་པ་དོན་བརྒྱུད་དང་ལྡན་པའི་
བླ་མའི་བྱིན་རླབས་ཞུགས་པ་དེ་འདི་འདྲ་བ་ཞིག་ལ་ཟེར་སོགས་དོན་ལ་གནས་པའི་
བསྔགས་བརྗོད་ཡང་ཡང་གནང་བ་དང་། གྲུབ་དབང་ཤཱཀྱ་ཤྲཱི་སྐུ་ན་ཆུང་ངུའི་
དུས་རྫོང་གསར་དུ་ཀུན་གཟིགས་མཁྱེན་བརྩེའི་མདུན་ཕེབས་ཞོར། རྗེ་བླ་མ་
དཀར་མོ་སྟག་ཚང་དུ་བཞུགས་པའི་མདུན་དུ་བྱོན་སྐབས་ཐུགས་དམ་རྟེན་འཇམ་
དཔལ་ཡེ་ཤེས་སེམས་དཔའི་རིག་པའི་རྩལ་དབང་ཞིག་གནང་བྱུང་བ། དེའི་

རྐྱེན་གྱིས་ཉམས་རྟོགས་ན་འཕར་ཏེ་རིག་སྟོང་ཆོས་ཟད་ཀྱི་དགོངས་པ་མངོན་དུ་
གྱུར་པ་ཞིག་བྱུང་ཞེས་ཕྱིས་སུ་རྟོགས་ལྡན་ཉིད་ནས་བླ་མ་རིན་པོ་ཆེ་ལ་དངོས་སུ་
གསུངས་པ་དང་། རྗེ་བླ་མ་མི་ཕམ་ཕའི་ཐུགས་སྲས་ཀྱི་ཐུ་བོ་བླ་མ་རིན་པོ་ཆེ་
ཆོས་དབྱིངས་འོད་གསལ་ནས། གྲུབ་པའི་ཁྱུ་མཆོག་ཤཱཀྱ་ཤྲཱི་ལ་ཐུགས་དམ་
ཉམས་བཞེས་གནང་བས་རྟོགས་པ་རྒྱུད་ལ་འཁྲུངས་ཚུལ་གྱི་གསུང་གླེང་གནང་
བས། རྣལ་འབྱོར་དབང་ཕྱུག་ཤཱཀྱ་ཤྲཱིས་ཕྱིས་རྗེ་ཉིད་ཀྱི་ཆོས་སྒར་དུ་སློབ་
འབངས་རྣམས་ལ། ཁྱེད་རྣམས་ཀྱིས་ཚེ་གཅིག་ཏུ་ཉམས་ལེན་སྙིང་པོར་བྱས་ཏེ་
བརྩོན་པ་དེས། འཇམ་པའི་དབྱངས་དངོས་མི་ཕམ་རྡོ་རྗེ་འཆང་ལ་མཉེས་པ་
གསུམ་གྱིས་ཞབས་ཏོག་མཐར་སོན་པ་ཉེ་གནས་བླ་མ་འོད་གསལ་གྱི་ཐུགས་དམ་
རྟོགས་པའི་ཆ་ཤས་ལའང་མི་ཉེ། སྣོད་ལྡན་གྱི་སློབ་མས་མཚན་ལྡན་གྱི་བླ་མའི་
མདུན་བསྟེན་པའི་ཚུལ་མཚན་ཉིད་པ་ལ་ཡོན་ཏན་དེ་ལྟ་བུ་ཡོད་པས། ཁྱེད་
རྣམས་ནས་ཀྱང་བླ་མ་དཔོན་སློབ་གཉིས་ཀ་ལ་རྟོགས་འབུལ་རེ་གྱིས་ཞེས་ཐུགས་
སྲས་གཙོ་བོ་རྣམས་ཆེད་དུ་བཏང་བ་སོགས་དང་། ཞེ་ཆེན་རྒྱལ་ཚབ་རིན་པོ་
ཆེས་ཕྱི་མའི་དུས་འདིར་མདོ་ཁམས་ཀྱི་ལྗོངས་སུ་རྟོགས་པ་ལ་བླ་མ་རིན་པོ་ཆེ་འོད་
གསལ་དང་མཉམ་པ་མེད་ཅེས་བསྔགས་བརྗོད་གནང་བ་སོགས། དངོས་དང་
བརྒྱུད་ནས་བྱིན་གྱིས་བརླབས་པའི་བརྒྱུད་འཛིན་གྱི་ཐུགས་སྲས་མཁས་བཙུན་
བཟང་གྲུབ་ཀྱི་ཡོན་ཏན་མཚུངས་པ་མེད་པའི་བདག་ཉིད་ཅན་འབའ་ཞིག་ཏུ་བྱོན་
ཅིང་། དགེ་མང་དབོན་རིན་པོ་ཆེ་ཨོ་རྒྱན་བསྟན་འཛིན་ནོར་བུས་ཀྱང་ཀུན་མཁྱེན་
ཆོས་རྗེའི་གསུང་ཡིད་བཞིན་འཛོད་འདི་སྔ་འགྱུར་རྡོ་རྗེ་ཐེག་པའི་ལྟ་གྲུབ་ཀྱི་སྲོག་ལྟ་
ཉ4

བུ་ཡིན་པས། ཕྲན་ནས་ད་སྔ་བཤད་པ་ཞིག་བསམ་ཞིང་།：” སློབ་འབངས་
རྣམས་ནས་ཀྱང་ནན་ཏན་ཟེར་རུང་ཌཱ་ཀི་ཆོས་སྲུང་གི་བཀའ་ཆད་སོགས་ལ་བསམ་
ནས་མ་ཕོད། ད་དུང་སློབ་འབངས་དུ་མས་ཡང་ཡང་བསྐུལ་འདུག་པས་རུང་
མིན་ཇི་ལྟར་ལགས་ཞུས་པར། རྗེ་བླ་མ་རིན་པོ་ཆེས་སྔར་གྱི་དཔེ་རྒྱུན་ལོ་མ་དག་
པ་མང་ཡང་ཁོ་བོས་ཞུ་དག་དཔྱིས་ཕྱིན་པ་ཞིག་བགྱིས་ཡོད་པས་ཁྱེད་ཀྱིས་ཀྱང་ཕྱིན་
ཆད་བཤད་པ་རེ་མཛོད་དང་། གཞུང་རྩ་འགྲེལ་གྱི་བྱིན་རླབས་དང་མཁའ་འགྲོ་
ཆོས་སྲུང་ལ་ཁོ་བོས་ཕྲིན་ལས་བཅོལ་བས་བར་ཆད་སོགས་མི་འབྱུང་གསུངས་པ་
ལྟར། ཕྱིས་བཤད་པ་སྔ་ཕྱི་དུ་མ་དབོན་རིན་པོ་ཆེ་སློབ་བརྒྱུད་དང་བཅས་པས་
མཛོད་ཚེ་གེགས་རྐྱེན་མ་བྱུང་བ་དང་། ལུང་རྟོགས་དཔལ་གྱི་མཛོད་མངའ་དགེ་
མང་མཁན་ཡོན་ཏན་རྒྱ་མཚོས་རྒྱུད་རྒྱལ་གསང་སྙིང་གི་བཤད་པ་མཛད་པར་
བརྩམས་པས་འཚུབ་ཆ་ཆེ་ཙམ་བྱུང་བ་དང་། རྗེ་བླ་མ་ལ་ཞུས་པས་ཐོག་མར་
ཉིན་ཞག་བཅུའི་ཁོངས་སུ་བཤད་ཁྲིད་བསྡུས་པ་ཞིག་མཛད་ཐོག དེ་རྗེས་ཡུན་
རིང་དུ་བཤད་པ་ཞིབ་ཁྲིད་དུ་གནོངས་དང་བར་ཆད་མེད་པ་འོང་གསུངས་པས།
མཁན་ཆེན་སློབ་བརྒྱུད་དང་བཅས་པས་ད་ལྟའི་བར་ཕྱག་བཞེས་དེ་ལྟར་གནང་ནས་
བཟུང་ད་ལྟའི་བར་དཔོན་སློབ་ཐམས་ཅད་ལ་བར་ཆད་མེད་ཅིང་བཤད་རྒྱུན་ཟིན་ངེས་
ཀྱི་སློབ་ཚོགས་མང་དུ་བྱོན་པས་མཚོན། ཟབ་གསང་ཆོས་ཀྱི་མངའ་བདག་ཏུ་
གདོད་ནས་གྲུབ་པའི་དབང་གིས་སྙིགས་མ་ལྔ་ལྡན་གྱི་རྩོད་པའི་དུས་སུའང་།
རྒྱ་མཚོའི་ཀློང་དུ་ཀེ་ཏ་ཀའི་དབྱིག་མཆོག་ཞུགས་པ་བཞིན་བསྟན་དང་འགྲོ་བའི་
དོན་རླབས་པོ་ཆེ་སྟོང་འུར་ཆོས་བརྒྱད་དང་མ་འདྲེས་པ་འབད་མེད་དུ་གྲུབ་པ་སྟེ།
ཁཁབ 
95

མདོ་ལས། གང་གིས་སངས་རྒྱས་སྟོང་རྣམས་དང་། །སངས་རྒྱས་བྱེ་བ་
གྲངས་དག་ལ། །བསྐལ་པ་གངྒའི་བྱེ་མ་སྙེད། །དེ་སྙེད་བསྐལ་པར་བཀུར་
བ་ལས། །འཇིག་རྟེན་མགོན་གྱིས་གསུངས་པ་ཡི། །དམ་ཆོས་འཇིག་ཚེ་
གང་ཞིག་གིས། །ཉིན་དང་མཚན་དུ་འཛིན་བྱེད་པ། །དེ་ནི་བསོད་ནམས་ཁྱད་
པར་འཕགས། །ཞེས་སོགས་དང་། སྤྱི་མདོ་དགོངས་འདུས་ལས། རྒྱལ་
བ་རྣམས་ཀྱི་གསང་བའི་ཐུགས། །རྟོགས་ནས་གང་ལ་གསལ་བྱེད་པ། །དབང་
རྣམས་ཀུན་གྱི་མཆོག་ཡིན་ཏེ། ། སྲིད་པ་གསུམ་གྱིས་དེ་དབང་བསྐུར། །ཞེས་
དང༌། གང་ཞིག་རྡོ་རྗེ་སྙིང་པོ་གསང་འཛིན་པ། ཤིང་རྟ་ལ་སོགས་རྟ་ལ་
འདུག་སྤྱོད་པ། །དེ་ཡི་བྱ་བ་བྱེད་པ་གཞན་མེད་པ། །དེ་ཡི་རྟ་སྟེགས་རྒྱལ་
བའི་དབུས་བཀུར་མཛད། །ཅེས་སོགས་མདོ་རྒྱུད་དུ་མ་ནས་ཀྱང་བསྟན་པ་ལྟར་
བརྒྱད་པ་ཐ་མའི་མཛད་པ་སྤྲུལ་པའི་ཟླ་གཟུགས་དབྱིངས་སུ་བསྡུས་པའི་ཚུལ་ནི།
དེ་ལྟར་སྙིགས་མའི་དུས་འདིར་བསྟན་དང་ཡིད་ཅན་ཡོངས་ལ་ངལ་འཚོའི་མཆོག་
གི་དབུགས་དབྱུང་བའི་ཕྲིན་ལས་ཀྱི་ཉིན་བྱེད་རེ་ཞིག་ཞིང་ཁམས་གཞན་གྱི་སྐལ་
པར་བབ་པར་གཟིགས་ཏེ། དགུང་གྲངས་རེ་བདུན་བཞེས་པའི་ཆུ་བྱི་ཟླ་བ་དང་
པོའི་སྐོར་སྐུ་མཚམས་གྲོལ། དེའི་ཚེས་བཅོ་བརྒྱད་ཉིན་འགྲུལ་ངན་འགའ་ཞིག་
འོང་བའི་ཐུགས་སུན་ལྟ་བུའི་རྐྱེན་གྱིས་གློ་བུར་དུ་ཚེས་ཉེར་གཅིག་ཉིན་ཕྱི་མཐའི་
ཞལ་ཆེམས་བསྩལ་བ་ལ། ན་མོ་མཉྩ་ཤྲཱི་ཛྙཱ་ན་སཏྭཱ་ཡ། མངོན་དགའ་
ལ་སོགས་དག་པའི་ཞིང་རྣམས་སུ། །རྒྱལ་སྲས་སྤྱོད་པ་རྒྱ་མཚོར་དབང་ཐོབ་

ནས། །མཁའ་ཁྱབ་འགྲོ་ལ་སྙིང་རྗེ་ཆེན་པོའི་སེམས། །ནམ་མཁའ་ཇི་སྲིད་
འཛིན་པར་དམ་བཅའ་འོ། །ལས་ཀྱིས་མནར་བའི་སྙིགས་དུས་ཆོས་སྨྲ་བདག །
མི་ལོ་བཅུ་བདུན་ནང་རྩའི་ནད་དྲག་པོས། །བར་མེད་སྡུག་བསྔལ་ཆེ་ཡང་ད་བར་
དུ། །སྒྱུ་ལུས་གཟེབ་ལ་བརྟེན་ནས་ཞིང་འདིར་བསྡད། །ད་ནི་ཤི་ལ་དགའ་
བའི་འདུ་ཤེས་ཀྱིས། །ཐ་མའི་གཏམ་ཚིག་ཡི་གེའི་རིས་སུ་བྲི། །ཤི་ཁ་ཅི་ཟེར་
འདི་མིན་གཞན་མི་སྨྲ། ། ཤི་མི་འུར་སྒྲ་མེད་པར་ཡུད་ཀྱིས་འགྲོ །ཞེས་པས་
ཐོག་དྲངས་སྐུ་གཤེགས་རྗེས་ཇི་ལྟར་བགྱི་བའི་ཚུལ་རགས་རིམ་དང་། མཐར་
ད་ནི་སྒྱུ་ལུས་ནད་མནར་འདི་ནང་སྡོད་མི་སྤྲོ་བ་སོགས་ཀྱིས་འཕོ་བའི་འདུན་པ་
གཏད་པ་ཡིན། སེམས་ཅན་ཐམས་ཅད་བདེ་ཞིང་གྲོལ་གྱུར་ཅིག །རྒྱལ་བའི་
བསྟན་པ་དར་ཞིང་རྒྱས་གྱུར་ཅིག །འབྲེལ་ཚད་དག་པའི་ཞིང་དུ་སྐྱེ་གྱུར་ཅིག །
བཀྲ་ཤིས་བདེ་ལེགས་ཕྱོགས་དུས་ཀུན་ཁྱབ་ཤོག །ཅེས་སོགས་ཕྱག་བྲིས་
གནང་སྟེ་ཆོས་སྐྱོང་གི་རྟེན་ཐུགས་རྩར་སྦས་ཏེ་བཞག་པ་དང་། ཡང་གོང་གསལ།
ཀྱེ་ཧོ་རང་གི་ལས་སྣང་རྟོགས་སླ་བས། །སོགས་གོང་གསལ་ཞལ་ཆེམས་ཕྱི་མ་
ཟླ་བ་གཉིས་པའི་ཚེས་སྐོར་བསྩལ་བ་མདུན་ལྕོག་ཏུ་བཞག་པ་བཅས་མཛད་དེ།
ཟླ་བ་གཉིས་པའི་ནང་འབྱུང་འགྱུར་གྱི་ཞལ་འཕྲོས་ཅི་རིགས་བླ་མ་འོད་གསལ་ལ་
གནང་། མི་འཁྲུགས་པའི་གཟུངས་འབུམ་ཕྲག་གཉིས་ཙམ་གསུངས། ཟླ་བ་
གསུམ་པའི་ཚེས་བཅུའི་ཉིན་འོད་གསལ་གྱི་གམ་དུ་ཕེབས་ནས། ཁྱོད་ཉིད་
དཀར་མོ་སྟག་ཚང་དུ་ཐོག་མར་རང་རེ་དཔོ ན་སློ བ་ཕག་ལོ་ཟླ་བ་
བཅུ་གཅིག་པའི་ཚེས་ནང་དུ་འཕྲད་པའི་ཚེ། ཁྱོད་ཀྱིས་ཀྱང་སྨོན་ལམ་གྱི་འཕེན་

པ་ཟབ་མོ་ཞིག་གནང་ཐུབ་གསོལ་བ་ཡང་ཡང་བཏབ་པ་ནས་བཟུང་ད་ལྟའི་བར་རང་
རེ་གཉིས་ལྷན་ཅིག་ཏུ་འགྲོགས་པའི་ཚེ། ཁོ་བོའི་ཞབས་ཏོག་བྱས་པའི་ཐ་ན་གོམ་
པའི་འདེགས་འཇོག་ཙམ་གྱི་སྤྱོད་པའང་བྱང་ཆུབ་ཀྱི་རྒྱུར་བསྔོ་བས་རྒྱས་མ་ཐེབས་
པ་མེད་པས། ཁྱོད་ཀྱིས་དཀའ་ཚེགས་ངལ་དུབ་བྱས་རིགས་ཀྱང་དོན་དང་ལྡན་
པ་ཁོ་ན་ཡིན། རང་གིས་བསྙེན་སྒྲུབ་དང་བསྟན་བཅོས་བརྩམས་པས་མཚོན་
པའི་དགེ་རྩ་ཆེ་ཕྲ་ཇི་ཡོད་ཐམས་ཅད་ཉིན་རེ་བཞིན་དུ་བསྙེལ་བ་མེད་པར་རང་རེ་
གཉིས་ཐུན་མོང་དུ་བགྱིས་ཏེ། བསྟན་འགྲོའི་དོན་དུ་བྱང་ཆུབ་ཆེན་པོར་བསྔོ་བ་
ཐེངས་གསུམ་རེ་བགྱིས་པས། ཁོ་བོས་ལྷག་པའི་ལྷའི་བསྙེན་སྒྲུབ་ཐེངས་ཚད་
ཁྱོད་ཀྱིས་ཀྱང་བསྙེན་བཟླས་སོང་བ་དང་ཁྱད་པར་མེད་པ་ཚོམ་བུ་ཚོགས་ཀྱི་སྒྲུབ་པ་
ལྟ་བུ་ཡིན། ཁྱོད་ལའང་ཇི་ལྟར་བཏབ་པའི་སྨོན་ལམ་དེ་དག་ཚུལ་བཞིན་འགྲུབ་
པར་ལྷག་པའི་ལྷའི་རྟགས་མཚན་ཁོ་བོ་ལ་མངོན་དུ་བྱུང་བས། མ་འོངས་ཕྱི་
མའི་དུས་སུ་རྗེ་བཙུན་འཇམ་དཔལ་དབྱངས་བཞིན་དུ་འགྱུར་ངེས་སེམས་གསོ་
ཙམ་མིན་པས་ཡིད་དགའ་བར་གྱིས། ཉམས་ལེན་སྐོར་ལ་དྲི་བ་དང་ཐེ་ཚོམ་
སོགས་ཡོད་ན་དེ་རིང་བགྲོ་གླེང་གྱིས། ད་རྒྱུན་རིང་ཨེ་འདུག་མི་ཤེས་ཀྱང་སྤྱིར་
རང་རེ་དཔོན་སློབ་བྱང་ཆུབ་བར་དུ་འདུ་འབྲལ་མེད་ཅེས་ཞལ་བསྒོས་བསྩལ་བ་
དང༌། ད་དུང་ཡང་བསྟན་འགྲོའི་དཔུང་གཉེན་དུ་ཞབས་པད་བརྟན་དགོས་པའི་
ཚུལ་གྱིས་གསོལ་བ་ཡང་ཡང་བཏབ་ཚེ། སྒྱུ་ལུས་ཀྱི་ལང་ཚོ་རྒུད་པའི་ངལ་བ་
ཆེར་མེད་ཀྱང་། དུས་དང་ནད་ཁམས་སོགས་ཅི་ཐད་ནས་ད་ནི་སྡོད་པ་ལ་སྤྲོ་
བའང་མི་འདུག་ཅིང་། བསྡད་ཀྱང་རང་གཞན་གྱི་དོན་དུ་འགྱུར་བ་དཀའ། དེ་བས་

ཁྱོད་རང་རི་ཁྲོད་སོགས་སུ་སྒྲུབ་པ་གྱིས་ལ་ཉམས་ལེན་སྐྱོང་ཙི་ནུས་མཛོད
ལར་ཁྱོད་རང་རང་མགོ་ཐོན་པའི་ཉམས་ལེན་ནི་ཡོད། ཁོ་བོ་ཡང་ད་ལྟ་ལས་
ཀྱིས་མནར་བ་ཙམ་ལས་སྒྱུ་ལུས་འདི་བོར་ནས་དག་པའི་ཞིང་ཁམས་གང་ལ་མོས་
པ་དེར་འགྲོ་དགོས་ཡོད། དེར་ནི་སྐད་ཅིག་རེ་རེར་ཡང་ཡོན་ཏན་ན་འཕར་ཏེ་
སྤྱན་དང་མངོན་ཤེས་ཐོགས་པ་མེད་པས་སྐད་ཅིག་ཙམ་ཡང་མ་བསྙེལ་བར་ཁྱོད་ལ་
བྱིན་གྱིས་རློབས་པས་གསོལ་བ་ཡང་ཡང་ཐོབས་དང་། ད་ཕྱིན་ཆད་བླ་མ་གཞན་
ལ་རེ་ལྟོས་ནི་བཅའ་མི་དགོས། སྐྱེ་འཆི་བར་དོའི་གནས་སྐབས་ཀུན་ཏུ་ཁོ་བོ་
དང་འཕྲད་དེ་ཕྱོགས་བཅུའི་ཞིང་རྣམས་སུ་རང་རེ་གཉིས་ད་ལྟའི་གནས་སྐབས་ལྟར་
འཕྲད་དེ་འོང་སོགས་སྔར་རྒྱུན་དང་མ་འདྲ་བའི་གསུང་འཕྲོས་ངོ་མཚར་ཅན་དུ་མ་
དེ་ཉིན་རྒྱལ་ཕུར་འགྲུབ་སྦྱོར་སོགས་གཟའ་སྐར་ལེགས་པོ་ཞིག་འདུག་
གནང་། 
པས་ཚིག་བདུན་རྣམ་བཤད་དེའི་ཁྲིད་ཅིག་མཛད་པར་ཞུས་པས། དེ་མ་ཐག་
རྫོགས་པར་གནང་སྟེ་སྤྱིར་ཁོ་བོས་བརྩམས་རིགས་ཁྱོད་ནས་འདོན་སྒྲུབ་ཅི་བྱས་
ཀྱང་ལུང་ཁྲིད་སོགས་ཐོབ་མ་ཐོབ་ཅི་མེད། ཐམས་ཅད་སྨིན་གྲོལ་ཚིག་རྫོགས་
སུ་བྱིན་གྱིས་བརླབས་ཤིང་བཀས་གནང་བ་ངེས་པར་ཡིན་ཡང་། འདི་རང་
བརྩམས་ཐམས་ཅད་ཀྱི་གཙོ་བོ་ཞིག་ཡིན་ཞིང་ཁྱོད་ནས་ཀྱང་འདི་ལ་མོས་པ་ཆེ་བས་
ཁྲིད་དེ་གྲུབ་པ་ཤིན་ཏུ་ལེགས། ཕྱིས་ལོ་གསུམ་གྱི་བར་ཁྱོད་ནས་ཉམས་ལེན་
། དེ་
བྱེད་རྒྱུ་ལས་གཞན་ལ་འཆད་སྤེལ་སོགས་མ་བྱེད་པར་བཀའ་རྒྱ་གྱིས
མཚམས་དམ་ལྡན་རྣམས་ལ་སྤེལ་རྒྱུ་སོགས་གྱིས་གསུངས་ཏེ་གཟིམས་སྤྱིལ་ལ་
ཞབས་སྐོར་ཆ་ཤས་ཕེབས། ཟླ་བ་བཞི་པའི་ཚེས་བཅོ་བརྒྱད་ཉིན་མཁན་ཀུན་

དཔལ་ཕེབས་ཏེཀཐོག་ནས་དུས་འཁོར་སྤར་པོད་བཅས་འབྱོར་བས། ཆོས་རྗེ་
བླ་མ་འོད་གསལ་ལ། དེང་སང་སྤྱིར་བདེན་པར་བཤད་ན་ཉན་མཁན་ནི་མེད།
རྫུན་པར་བཤད་ན་ཐམས་ཅད་ཀྱིས་བདེན་པོར་འཛིན་པས། དེ་སྔོན་ནི་སུ་ལའང་
མ་སྨྲས་ཀྱང་། ད་ཁྱོད་ལ་མ་སྦས་པར་བཤད་ན། ཕྲན་སོ་སྐྱེས་ཐ་མལ་པ་
ཞིག་ནི་མིན། བྱང་ཆུབ་སེམས་དཔའ་སྨོན་ལམ་གྱི་དབང་གིས་སྐྱེ་བ་བླངས་པའི་
འཇམ་དཔལ་གྱི་སྤྲུལ་པ་ཞིག་ནི་ངེས་པར་ཡིན། ད་རེས་ཀྱི་རྟེན་འདིར་ནད་ཀྱི་
ཟུག་རྡུ་ཆེར་བྱུང་བ་འདི་ལས་ཀྱི་ལྷག་མ་ཡིན། སྤྱིར་དེང་སང་དུས་ངན་རྐྱེན་དང་
བར་ཆད་ཆེ་བས་དབང་ཐོབ་པའི་བྱང་ཆུབ་སེམས་དཔའ་ཞིག་ཡིན་ཡང་སྒྱུ་ལུས་
ཟག་བཅས་ཀྱི་ཕུང་པོ་འདི་ལ་བརྟེན་ཕྱིན། ལས་ཀྱི་རྣམ་སྨིན་གྱིས་མི་གོས་པ་ནི་
དཀའ་བར་འདུག རྟེན་འདིར་སེམས་བསྐྱེད་ཀྱི་འཕེན་པས་སྨོན་ལམ་བཏབ་
པའི་འབྲས་བུས་ནི་བདག་གི་མིང་ཙམ་ཐོས་པའི་སེམས་ཅན་ཐམས་ཅད་ཀྱང་།
མཐར་རྗེ་བཙུན་འཇམ་དཔལ་གཞོན་ནུ་ལྟ་བུ་ཞིག་འབྱུང་བའི་བདེན་ཚིག་མངོན་
སུམ་གྲུབ་པའི་རྟགས་ཡང་ཡང་བྱུང་། ད་ནི་ལས་ཀྱི་སྒྲིབ་པ་གཏན་ནས་མྱོང་མི་
དགོས། ཁོ་བོའི་རྗེས་སུ་རྒྱུད་འཆད་པ་པོ་ཁྱོད་འབྱུང་བ་སོགས་ད་རེས་རྟེན་
འབྲེལ་གྱི་ཁྱད་ཆེན་པོ་ཡོད་པས་མཁན་ཀུན་དཔལ་ལ་དེ་རིང་ནས་དུས་འཁོར་
འགྲེལ་ཆེན་གྱི་བཤད་ལུང་གི་དབུ་ཚུགས། སྤྱིར་རྒྱུད་བཤད་མ་མཐའ་ཞག་བཅུ་
ལས་ཉུང་མི་རུང་བ་གཞུང་དུ་གསལ་ཡང་། ད་རེས་ཚེས་ཉེར་ལྔ་ཟླ་བ་གྲོ་བཞིན་
གྱི་འཕྲོད་སྟེང་ཞག་བརྒྱད་ལ་འགྲུབ་པར་གྱིས། སྤར་ཡིག་བསྐོ་འཛུགས་མཐར་
མ་ཐོན་པ་དང་འབྲུ་གསལ་མིན་ཅུང་ཟད་འདུག་རུང་བདག་ལ་བྱིན་རླབས་ནུས་པའི་
100

མཐུ་ཡོད་པས་དེ་རིགས་ཉེས་འགལ་མེད་པར་ཁྱེད་གཉིས་ལ་དགོངས་པས་བྱིན་
གྱིས་བརླབས་པ་ཡིན་གསུངས། ཡང་བར་སྐབས་འགའ་ཞིག་ཏུ། ཕྲན་ནོམ་
མཁའ་མ་སྟོང་བར་སེམས་ཅན་སྒྲོལ་བའི་གོ་ཆ་ཆེན་པོ་བགོས་པའི་བྱང་ཆུབ་
སེམས་དཔའ་ཆེན་པོ་ཞིག་ཡིན། ད་རེས་ཀྱི་རྟེན་འདིར་བསྟན་འགྲོ་སྤྱི་དང་ཁྱད་
པར་གསང་སྔགས་སྔ་འགྱུར་བའི་བསྟན་པ་ལ་ཕན་ཆེན་པོ་ཞིག་ཐོགས་དགོས་མོད།
སྤྱིར་རྙིང་མ་པ་རྣམས་བསོད་ནམས་དམན་པས་བར་ཆད་ཀྱི་འཚེ་བ་ཆེ་བ་དང་།
རྟེན་འབྲེལ་གྱི་གནད་འགའ་ཞིག་ལ་བརྟེན་ནས་ཕྱིས་འདིར་སྒྱུ་ལུས་ལ་ནད་ཟུག་ཆེ་
བས་མནར་བ་སོགས་གེགས་དང་རྐྱེན་ངན་དུ་མས་བསམ་པ་ཙམ་ཞིག་མ་བྱུང་
ཡང་། འགྲེལ་བཤད་སོགས་ཅི་རིགས་གྲུབ་སོང་། དབུ་མའི་སྤྱི་དོན་གསལ་
རྒྱས་ཤིག་བྲི་འདུན་ཡོད་ཀྱང་བྲི་རྒྱུ་མ་བྱུང་བས་དེ་གྲུབ་མ་གྲུབ་དགོས་པ་ཆེར་མེད།
གཉུག་སེམས་ཀྱི་སྐོར་དེ་མཐའ་ཕུད་ཅིག་བྱུང་ན་བསྟན་པ་སྤྱིའི་སྲོག་ཏུ་འགྱུར་བའི་
དོན་དང་དགོས་པ་ངེས་པར་ཆེ་རུང་རྟེན་འདིར་མཇུག་རྫོགས་པ་ཞིག་མ་བྱུང་།
ད་ནི་དུས་མཐར་བསྟན་ཞབས་སྡུད་དུ་ཉེ་བས་སེམས་སྐྱོ་བཞིན་པའི་དབང་གིས་སྐྱེ་
བ་དངོས་ནི་མི་ལེན། སྔོན་སྨིན་གླིང་སྐུ་མཆེད་བྱོན་པའི་དུས་ཙམ་ཞིག་གི་སྐབས་
ཞིང་འདིར་སྐྱེ་བ་ལེན་རྒྱུ་ཞིག་ཡིན་ན་བསྟན་འགྲོའི་དོན་འདི་ལས་ལྷག་ཙམ་འབྱུང་
སྲིད་མོད། རྩོད་ལྡན་ཐ་མའི་དུས་ངན་འདིར་སེམས་ཅན་རྨུ་རྒོད་བསོད་ནམས་
དམན་པས་དོན་དུ་འགྱུར་དཀའ་བར་མཐོང་ནས། གཙོ་བོ་རང་གིས་ཡི་དམ་
ལྷག་པའི་ལྷ་དུ་མའི་བསྙེན་སྒྲུབ་ལས་ཀྱི་སྦྱོར་བ་ཟབ་མོས་བསྟན་པ་ལ་ཕན་པ་ཅི་
འགྲུབ་ཡང་ཡང་བགྱིས་ཡོད། སྤྱིར་ཁོ་བོ་སྐྱེ་བ་ཞིག་ངེས་པར་བླང་ན་སྦྱངས་པ་
101

སྔོན་སོང་གི་གང་ཟག་ཅིག་ཅར་བའི་རིགས་ཙན་ལས་ལམ་རིམ་ཅན་དུ་བགྲོད་
དགོས་པའི་ལུས་སུ་མི་འགྱུར་ཡང་། ཞིང་འདི་ལས་འཕོས་ནས་དག་པའི་ཞིང་
རྣམས་སུ་འགྲོ་དགོས་པ་སོགས་ཞལ་ཆེམས་སུ་གསལ་བ་དང་དོན་གཅིག་པའི་
ཞལ་ཏའང་གནང་། ཉི་ཤུ་གཉིས་གསུམ་སྐོར་ནས་ད་ནི་སྒྱུ་ལུས་ལ་ནད་འཁྲུགས་
སོགས་ཟུག་རྡུ་སྡུག་བསྔལ་ཅི་ཡང་མེད་པའི་བདེ་བ་ཞིག་བྱུང་། ཉིན་མཚན་
མཚམས་ཐམས་ཅད་སྐུ་དང་ཡེ་ཤེས་ཀྱི་སྣང་བ་ཚད་ལ་ཕེབས་པའི་ངང་དུས་འདའ།
འོད་གསལ་ཁྱོད་ནས་ཀྱང་མྱ་ངན་སྡུག་བསྔལ་སོགས་འཇིག་རྟེན་པའི་ལུགས་ལྟར་
བྱེད་དོན་ཅི་ཡང་མེད་མོད། རང་རེ་གཉིས་ད་སྔ་མཉམ་དུ་འགྲོགས་ཆེ་བས་ང་གློ་
བུར་དུ་འཕོ་བ་ལ་སེམས་འཕྲལ་ཆེ་རིགས་འབྱུང་སྲིད་ཀྱང་ཡུན་རིང་དུ་སེམས་ལ་
ཟུག་རྡུ་ཡོད་མི་འོང་། ཞེས་གསུངས། ཉེར་ལྔའི་ཉིན་རྒྱུད་བཤད་རྫོགས་པ་
དང༌། ལར་ཁོ་བོ་ཐུན་མོང་གི་སྐྱེ་བོ་སུས་ཀྱང་མཐོང་ཚོར་མེད་པའི་གྲོག་སྟོང་
ཞིག་གི་གནས་སུ་ཡུད་ཀྱིས་འཆི་བར་འདོད་ཀྱང་དེ་འདྲ་མ་བྱུང་བས། ད་ནི་འཆི་
ཁར་འཕྲད་འདོད་པ་ཐམས་ཅད་མདུན་དུ་ཤོག་གྱིས་ཤིག་གསུངས་ནས། དེར་
འཁོད་ཐམས་ཅད་ཀྱང་སྐུ་མདུན་དུ་བཅར་ཏེ་སྨོན་ལམ་བྱིན་རླབས་སོགས་རེ་རེ་
བཞིན་མཛད་ཅིང་བྱང་ཆུབ་བར་དུ་ཐུགས་རྗེས་འཛིན་པའི་ཞལ་བཞེས་གནང་།
ཇི་སྤྲུལ་སོགས་ནས་ཞབས་པད་བརྟན་དགོས་པའི་བཞུགས་ཞུས་དང་། མ་
བཞུགས་ཀྱང་སྤྲུལ་པ་འབྱོན་མིན་ཞིང་གང་དུ་ཕེབས་སོགས་ཞུས་པས། ད་ནི་
མི་འདུག་ངེས་ཅན་ཡིན། སྤྲུལ་སྐུ་དངོས་མི་འོང་། ཞིང་ཁམས་བྱང་ཕྱོགས་
ཤམ་བྷ་ལར་འགྲོ་ཞེས་གསུང་ཐག་བཅད་དེ་གནང་བས། ཚེས་དེ་ཉིན་ནས་ཞེ་
102

རྫོགས་སོགས་སུ་བླ་མ་རིན་པོ་ཆེ་འོད་གསལ་ནས་ཕྱག་བྲིས་མྱུར་བསྩལ་དང༌།
དེར་བཞུགས་མཁན་ཆེན་ཡོན་ཏན་རྒྱ་མཚོ་དང་། ཀུན་དཔལ། བླ་མ་རིན་པོ་
ཆེ་སོགས་ཀྱིས་གསོལ་བ་བཏབ་པས། འཕོ་བའི་འདུན་པ་སྔར་ནས་གཏད་ཟིན་
པས་ད་ཞིང་འདིར་འདུག་རྒྱུ་མི་འོང་། རྟེན་འབྲེལ་གྱི་དབང་གིས་ཡིན་གསུངས་
ཏེ་ཞལ་བཞུགས་པའི་སྐད་གསུངས་ཏེ། སྐུ་ཚེའི་འདུ་བྱེད་བཏང་ཡང་འཚོ་བའི་
འདུ་བྱེད་བྱིན་གྱིས་བརླབས་ནས་ས་ག་ཟླ་བའི་ཚེས་ཉེར་དགུའི་བར་བཞུགས་ཤིང་།
སྐབས་འགར་ནམ་མཁའི་ཁམས་ཐམས་ཅད་ཡིག་འབྲུ་འབའ་ཞིག་གིས་གང་ནས་
འདུག་ཅེས་དང་། ཤོག་ཤར་ལ་བརྡའ་ཡིག་སྣ་ཚོགས་དང་། ཨང་ཀི་གཅིག་
ནས་བཅུ་དྲུག་གི་བར་བྲིས་པ་སོགས་དང་། ཉེ་གནས་བླ་མ་ལ་ཞལ་རྩེད་ཀྱིས།
ཁོ་བོས་མིག་ཕྱེ་བཙུམ་དང་ལག་པ་གཡས་གཡོན་གང་བྱས་ཀྱང་ཡི་གེ་འབྲི་བ་ལ་
ཐོགས་པ་མེད་གསུངས་ནས། ཕྱག་གཡས་གཡོན་གཉིས་ཀས་ཡི་གེ་འབྲི་
གནང་སོགས་ཀྱང་མཛོད་ནས་ཞོ་ཞིག་བཞེས་ཏེ་ཚེས་ཉེར་ལྔའི་ཕྱི་འཕྲེད་ནས་
གསུང་འཕྲོས་ཅི་ཡང་མི་གནང་བར། སྤྱན་ཧུར་བག་ཏུ་ནམ་མཁའ་ལ་གཟིགས་
ཤིང་ཞལ་རས་ཤིན་ཏུ་གཟི་བརྗིད་ཆེ་བར་བསྟན་ཏེ་བཞུགས། ཚེས་ཉེར་དགུའི་
གཟའ་པ་སངས་དང་སྐར་མ་སྣར་མའི་ཉིན་ཞབས་སེམས་སྐྱིལ། ཕྱག་མཉམ་
བཞག་ཆོས་འཆད་ཀྱི་ཕྱག་རྒྱ་དང་བཅས་ཉི་མ་ནུབ་པ་དང་འོད་གསལ་གདོད་མའི་
ནང་དབྱིངས་སུ་སྙོམས་པར་ཞུགས། ཉིན་དེ་གར་ཐུགས་སྲས་རྒྱལ་ཚབ་རིན་པོ་
ཆེ་ཕེབས་པ་དང་། རྫོགས་ཆེན་མཆོག་སྤྲུལ་ལྔ་པ་ཆེན་པོ་སོགས་ཞལ་ལྷན་རྒྱས་
པས་ཟླ་བ་ལྔ་པའི་དཀར་ཕྱོགས་ཀྱི་དགའ་བ་གསུམ་པར། བློ་འདས་ནང་གསལ་
103

ཆོས་སྐུ་གཞོན་ནུ་བུམ་པའི་ཀློང་ལས་ལྷུན་གྲུབ་ཕྱིར་གསལ་གྱི་ཡེ་ཤེས་ལོངས་སྐུའི་
རྣམ་པར་བཞེངས་ཏེ་རང་སྣང་མཁའ་ཁྱབ་ཀྱི་སྒྲོན་མ་བཀོད་པར་བསྐུལ་བའི་ཕྱིར།
སྨེ་བརྩེགས་དང་རྣམ་འཇོམས་གྱིས་བསྒྲུབས་པའི་ཁྲུས་ཆབ་གསོལ་བས་སྐུ་གདུང་
རིན་པོ་ཆེ་དག་པར་བཀྲུས་ཏེ་དྲི་བཟང་གི་ཕུར་མས་བྱུགས་ཤིང་། གསེར་
སྦྱངས་ཀྱིས་བྲིས་པའི་གནས་ཡིག་དང་། རྒྱུན་བཞེས་བཏགས་གྲོལ་གྱི་འཁོར་
ལོ་རྣམས་ཀྱང་སྐུའི་གནས་སོ་སོར་ཕུལ་ནས་རས་དཀར་གཙང་མར། དུས་ཀུན་
ལྗགས་སྔགས་ཀྱི་སྒྲིབ་སྦྱང་བྱེ་མས་ལྟེམ་སྟེ་དཀྲིས་ཤིང་དབུ་རྒྱན་ཐོར་ཚུགས་ཕྱག་
ཏུ་རྡོར་དྲིལ་བཅས་ཕུལ་ཏེ་བཞུགས་སུ་གསོལ་ཅིང་། སྡོམ་བརྩོན་སྡེ་སྣོད་འཛིན་
དབང་མཁན་ཆེན་རྣམ་པ་གཉིས་དང་། ཁྱབ་བདག་རྒྱལ་ཚབ་རིན་པོ་ཆེ། བླ་
མ་དམ་པ་འོད་གསལ། སངས་རྒྱས་མཉན་སྤྲུལ་སོགས་དེར་གནས་སློབ་ཚོགས་
རྣམས་ནས་གསུང་བརྩམས་ཡོངས་རྫོགས་ཀྱི་བཀའ་གཏད་དང་། པུསྟིའི་ལུང་
དབང་བཅས་ཡང་ཡང་བླང་བར་འཛད། སླར་ཚེས་ཉིན་གཟའ་སྐར་དགེ་བ་ལ་
ཞལ་ཆེམས་སུ་བཀའ་གནང་ལྟར་རྒྱལ་ཚབ་མཆོག་སྤྲུལ་རིན་པོ་ཆེ་དང་མཁན་ཆེན་
རྣམ་གཉིས་སོགས་དཔོན་སློབ་ལྷན་རྒྱས་པས། དཔལ་རྡོ་རྗེ་སེམས་དཔའ་
ཐུགས་ཀྱི་སྒྲུབ་པའི་སྒོ་ནས་སྐུ་གདུང་ཡིད་བཞིན་ནོར་བུ་ཞུགས་ལ་ཕུལ་བས།
ནམ་མཁའི་དབྱིངས་ཁྱབ་པའི་འཇའ་འོད་ཀྱི་གུར་ཁྱིམ་དང་། སྒྲ་ཆེན་པོ་རྒྱུན་མ་
ཆད་དུ་གྲགས་པ་དང་། ས་གཡོ་བ་སོགས་ལྡན་ཡུལ་གྱི་ཕྱོགས་ཀུན་ཏུ་བྱུང་
བས་སྐྱེ་དགུ་ཐམས་ཅད་ངོ་མཚར་གྱི་གནས་ལ་བཀོད། པུར་ཁང་ལས་ཐུགས་
ལྗགས་སྤྱན་གསུམ་མེས་མ་རྨས་པར་མཐིང་སྨུག་རྡོ་རྗེ་ལྟར་མི་ཤིགས་པའི་རང་
104

བཞིན་དུ་བྱོན་པ་ལ་འཇམ་དཔལ་ཕྱག་རྒྱ་ཟིལ་གནོན་གྱི་སྐུ་སྒྲོས་ཁྱད་སོགས་བློས་
དཔག་དཀའ་བ་དང་། མཐའ་སྐོར་དུ་རིང་བསྲེལ་གྱི་ཕྲེང་བས་བསྐོར་པ་ཞིག་
བྱུང་བ་ད་ལྟ་ཞེ་ཆེན་དུ་གདུང་རྟེན་འཇམ་དཔལ་གྱི་སྣང་བརྙན་ཐོག་ཚད་ཀྱི་ཐུགས་
ཀར་བཞུགས་པ་དང༌། གཞན་ཀཿཐོག་རྡོ་རྗེ་གདན་དང་། རྫ་རྒྱལ་དགོན།
གོ་ཐི་བཀྲ་ཤིས་དཔལ་འབར་གླིང་སོགས་སྟོད་སྨདོ་དགེ་འདུན་འདུས་པའི་ཆོས་སྡེ་
ཆེ་ཆུང་ཐམས་ཅད་ལ་གདུང་རྟེན་རྡོར་སེམས་དང་འཇམ་དཔལ་གཙོ་བོར་གྱུར་པའི་
སྐུ་བརྙན་ཆེ་ཕྲ་ཇི་རིགས་དང་འདས་མཆོད་བཀའ་གཏེར་གསར་རྙིང་གི་སྒྲུབ་
མཆོད། ཕྱག་དཔེ་གསུང་ཆོས་ཡོད་རིགས་ཞལ་ཆེམས་བཞིན་ཞེ་ཆེན་རྒྱལ་ཚབ་
རིན་པོ་ཆེའི་མདུན་དང་། ཆོས་སྐྱོང་གི་རྟེན་ཐུགས་རྒྱུན་སྒྲུབ་རྫོགས་ཆེན་མཆོག་
སྤྲུལ་རིན་པོ་ཆེའི་མདུན་ཕུལ་བ་སོགས། བསྟན་འཛིན་རྣམས་ལ་ཐུགས་དམ་
རྟེན་སྐུ་བརྙན་རྣམས་དང་བྱིན་རྟེན་སྒྲུབ་རྫས་དངོས་རྫས་ཀྱི་སྐྱེས་འབུལ་སོགས་
ཕྱག་རྫས་ཡོད་རིགས་ལས་ཁབ་སྐུད་ཙམ་ཡང་གནས་མིན་དུ་ཆུད་མ་ཟོས་པར།
དགོངས་རྫོགས་རྒྱ་ཆེ་མཉེས་པ་གསུམ་གྱི་ཞབས་ཏོག་མཐར་སོན་པ་གསང་ཆེན་
ཐེག་རྩེའི་རྣལ་འབྱོར་བླ་མ་རིན་པོ་ཆེ་ཆོས་དབྱིངས་འོད་གསལ་ནས་མཐའ་རྒྱས་སུ་
བསྒྲུབས་པར་མཛད་ཅིང་། སྐུ་གཤེགས་ནས་ཞག་བརྒྱ་སོང་མཚམས་གསང་
བའི་བདག་པོའི་རྣམ་འཕྲུལ་དྲུང་ནམ་མཁའ་ལེགས་པའི་གདུང་རྟེན་མདུན་ཆོས་རྗེ་
བླ་མ་འོད་གསལ་བཞུགས་པའི་ཐོ་རེངས་སུ། ཀུན་མཁྱེན་བླ་མ་མི་ཕམ་ཉིད་
སྐུའི་བྱད་དབྱིབས་སྔོན་ལྟར་ལ་པན་ཞུ་སྣ་རིང་བཞེས་པ་ཞིག་དང་མཇལ་མ་ཐག
ཐ་མལ་གྱི་སྣང་ཤས་དབྱིངས་སུ་ཐིམ་སྟེ་ཡི་གེ་གླེགས་བམ་ཞིག་ཕྱག་བྲིས་སུ་ཡུད་
105

ཙམ་གྱིས་མཛད་དེ་བསྩལ་བྱུང་བས། དེ་ལ་གཟིགས་པ་དང་ཡིག་གཟུགས་
ཐམས་ཅད་འཇའ་འོད་བཀྲ་ལམ་མེར་གྱུར་པས་སྤྱན་གྱིས་ནོན་དཀའ་བ་ཙམ་གྱི་
གཤམ་དུ་ནན་གྱིས་གཟིགས་པས། འཇའ་ལུས་རྡོ་རྗེ་ཞེས་ཡིག་གཟུགས་གསལ་
བར་གཟིགས་ཤིང་། གཞན་ཡང་གསང་བའི་ལུང་བསྟན་དུ་མ་ཡང་བསྩལ་བའི་
་མཐར་ཐུགས་ཀར་སྡིགས་མཛུབ་ལྟ་སྟངས་དང་བཅས་ཏེ། འཇའ་ལུས་རྡོ་རྗེ་
ཞེས་གསུང་ཆེན་པོ་ལན་གསུམ་དུ་བྱོན་ནས་ཕཊ་ཞེས་དྲག་ཏུ་གསུངས་པ་དང་ནམ་
མཁའི་དབྱིངས་སུ་ཡལ་བས་དགོངས་པ་དབྱེར་མེད་དུ་གྱུར་པ་སོགས། དད་
དམ་སྐལ་བཟང་གི་རིགས་ཅན་རྣམས་ལ་དངོས་ཉམས་རྨི་ལམ་དུ་རྗེས་སུ་བཟུང་
ཞིང་བྱིན་གྱིས་བརླབས་པ་སོགས་དགེ་མཚན་དང་ལོ་རྒྱུས་ཡ་མཚན་པ་དུ་མ་ཡོད་
དོ། །དེ་ཡང་སྤྱིར་བཀའ་དྲིན་མཉམ་མེད་མཁྱེན་བརྩེའི་བདག་ཉིད་བླ་མ་རིན་པོ་
ཆེ་འོད་གསལ་ནས་ཤོག་བུ་བཅས་ཆེད་དུ་ཕུལ་ཏེ་ཕྱི་ནང་གསང་བའི་རྣམ་ཐར་ཟབ་
རྒྱས་ཤིག་མཛད་པར་རྗེ་བླ་མ་དངོས་ལ་གསོལ་བ་ཡང་ཡང་བཏབ་པས། ཕྱག་
བྲིས་སུ་བསྩལ་ཏེ་གླེགས་བམ་ཞིག་ཡོད་འདུག་ཀྱང་། ཕྱིས་སྐུ་གཤེགས་ཁར་
བླ་མ་འོད་གསལ་ནས་མཁན་ཀུན་དཔལ་ལ་དུས་འཁོར་རྒྱུད་བཤད་གནང་སྐབས་
ཤིག་ལ་རྗེ་བླ་མ་རིན་པོ་ཆེ་ཉིད་ནས་མེར་སྲེག་མཛད་ནས་དེ་རིགས་ཀྱི་དགོས་པ་ཅི་
ཡང་མི་འདུག་ཅེས་གསུངས་ཤིང་། གཞན་ཐུན་མིན་གྱི་གསང་བ་ཟབ་མོའི་
གནས་རྣམས་ཐུན་མོང་གི་ཡུལ་དུ་མ་གྱུར་ལ། ངོ་མཚར་གྱི་ཆེ་བ་རྨད་དུ་བྱུང་བ་
རྗེས་སུ་འདོམས་པའི་བརྗོད་བྱ་མ་མཆིས་ཀྱང་། སྒྲོ་སྐུར་དང་བྲལ་ཞིང་ལོ་རྒྱུས་
ཁུངས་ཐུབ་ལས་མཐོང་ཐོས་སུ་གྱུར་པ་ཚད་མ་དག་ལ་གཞིར་བྱས་ཏེ་བྲིས་པ་
106

སྐལ་བཟང་དག་གིས་ཡིད་རྟོན་གྱི་གནས་སུ་རུང་ཞིང་དད་པའི་གསོས་སུ་འགྱུར་
གྲངས་སྙམ་མོ།།
རྒྱལ་ཀུན་མཁྱེན་བཟང་ཆོས་དབྱིངས་ཞི་བའི་མཁར། - །སྙིང་རྗེས་མནལ་མིན་ལྷ་
མིའི་བླ་མའི་སྐུར། །ཉེར་བཞེངས་དུས་གསུམ་རྙེད་དཀའི་དགེ་བའི་བཤེས། །
ངེས་གསང་མཆོག་བསྟན་མཛེས་པའི་རྒྱན་དུ་ཤར། ། བློ་མཆོག་གོམ་སྟབས་
གཅིག་གིས་ཤེས་བྱའི་ཁྱོན། །ལེགས་གཞལ་གཟུངས་དང་སྤོབས་པའི་སྒྱུ་
འཕྲུལ་བརྒྱས། །ཐེག་མཆོག་ཆོས་ཀྱི་རྒྱལ་ཐབས་བསྐྱངས་པའི་གཏམ། །སྙིགས་
མའི་མཐར་ཡང་གྲགས་པ་དོན་ལྡན་བྱས། །རྡོ་རྗེའི་ས་ལམ་རིམ་གཉིས་གཤོག་
རླབས་ཀྱིས། །བགྲོད་ནས་དོན་བརྒྱུད་དགོངས་པའི་གསང་མཛོད་གླུས། །སྐལ་
བཟང་རི་སྐྱེས་ཡིད་ཀྱི་བརྟན་ཕྲོགས་ཏེ། །ཐེག་གསུམ་ཆོས་ཀྱི་ནོར་བུ་ཐང་མར་
བརྡལ། །མཁའ་མཉམ་ཡེ་ཤེས་འོད་བརྒྱའི་སྣང་ཕྲེང་གིས། །ཀུན་རྨོངས་
མུན་པའི་འཁྲི་ཤིང་དཔྱིས་འབྱིན་ཏེ། །ལོག་སྨྲའི་ཚང་ཚིང་གཅོད་མཛད་ངག་གི་
དབང་། །རྣམ་ཐར་རྒྱ་མཚོའི་ངོ་མཚར་བློ་ལས་འདས། །རབ་འབྱམས་ཞིང་
ན་རྒྱལ་ཀུན་ཚངས་དབྱངས་ཀྱིས། ། ཆེ་བའི་རྒྱུད་མང་དུས་གསུམ་རྟག་བསྐུལ་
ཀྱང་། །གསང་བའི་ཕ་མཐའ་རྫོགས་མིན་བསྔགས་པའི་དབྱངས། །རྒྱལ་
དང་སེམས་དཔའ་བྱེ་བའི་དབུས་ན་སྙན། །དེ་ཕྱིར་དད་བློའི་གསེར་སྦྱངས་སྐུད་
པའི་ངོགས། །ཡོན་ཏན་ནོར་བུའི་ཆ་ཤས་རྨད་བྱུང་བ། །གུས་པའི་སོར་མོས་
ཕྲེང་དུ་བསྟར་པ་ཡང་། །མཐོང་ཐོས་དྲན་ཀུན་རྣམ་གྲོལ་རྒྱན་དུ་ཆེ། །ཆེ་བའི་
འོད་བརྒྱས་ཕྱེས་པའི་དད་བརྒྱའི་མཚོར། །སོར་བཅུའི་ཀུ་མུད་ཟླུམ་ལ་ཕྲག་དོག་
i07

པའི། །ཀུན་དགའི་པདྨོ་རེག་པའི་གར་དང་བཅས། །གུས་ཕྱག་བརྩེགས་
པའི་ཆོ་གས་ཡང་ཡང་བྲེལ། ། མི་འཕྲོག་བློ་དང་ཐོགས་མེད་དབྱངས་སྙན་
བརྒྱས། །བརྗོད་པ་དོན་ལྡན་ངག་གི་མཆོད་སྤྲིན་གླུ། །དབྱངས་ཅན་མགྲིན་
པར་ཞུགས་པའི་ངོ་མཚར་མཐའ། །ཆོས་དབྱིངས་རྒྱས་པར་འགེངས་པའི་ཚུལ་
གྱིས་འབུལ། །འཁྲུལ་ཞིང་ལོག་པར་ལྟ་བའི་ཉེར་ལེན་གྱིས། །དངོས་དང་
བརྒྱུད་ནས་རྗེ་བཙུན་སློབ་བརྒྱུད་བཅས། །གསང་གསུམ་འགལ་བའི་ཉེས་ལྟུང་
མ་ལུས་པ། །ཐོགས་མེད་སྒྲིབ་པའི་ཚོགས་དང་ལྷན་ཅིག་འཆགས། །ཆ་
ཤས་ཙམ་གྱིས་སྲིད་ཞིའི་གདུང་སེལ་ཞིང་། །འཇིག་རྟེན་འཇིག་རྟེན་འདས་པའི་
དགེ་ལེགས་གཏེར། །དཔག་དཀའི་རྣམ་ཐར་ལྷས་རྩེན་ཡངས་པའི་ཚལ། །ཡི་
རངས་སྤྲིན་དཀར་འཛུམས་པའི་ཕྲེང་བས་འཁྱུད། །རྣམ་པར་མི་རྟོག་ཐུགས་ཀྱི་
གསང་མཛོད་ལས། །ཕྱོགས་དུས་གདུལ་བྱའི་ཁམས་མོས་འཚམས་པའི་ཆོས། །
རྩོལ་མེད་སྣང་བའི་ཕྲིན་ལས་ཤིང་རྟའི་འགྲོས། །ཚེ་རབས་ཀུན་ཏུ་བདག་གིས་
འདྲེན་པར་སྨོན། །མཁའ་ཁྱབ་ནམ་མཁའི་རྡོ་རྗེ་འདུས་མ་བྱས། །རྡུལ་བྲལ་
སྣང་སྟོང་གཞོན་ནུའི་ལང་ཚོ་ཅན། །འགྲོ་བ་ཇི་སྲིད་གཞར་ཡང་འཕོ་མེད་པའི། །
རྟག་བརྟན་ཞི་བ་ཆེན་པོའི་དབྱིངས་བཞུགས་གསོལ། །ཡིད་ཅན་རྒྱ་མཚོའི་དུས་
གསུམ་རྣམ་དཀར་ཚོགས། །དམིགས་པའི་དུག་ལས་ཡོངས་གྲོལ་བདུད་རྩིའི་
ཆབ། །སྲིད་ཞི་ལས་འདས་འབྲས་བུའི་མཆོག་བརྙེས་ཕྱིར། །རྒྱལ་ཀུན་ཡབ་
གཅིག་ཡོངས་བསྔོས་ཀུན་ནས་བྲན། །བདག་དང་ཕ་མས་ཐོག་དྲངས་འབྲེལ་
བཅས་ཀུན། །ཚེ་རབས་ཕྲེང་བོར་ཀུན་མཁྱེན་དགྱེས་པའི་བཅུད། ། སྙིང་གི་
108

ཟེའུ་འབྲུར་འདུ་འབྲལ་མེད་པ་ཡིས། །འཇམ་མགོན་བླ་མའི་བཞེད་པ་བསྒྲུབ་
གྱུར་ཅིག །རྒྱལ་ཀུན་ཕྲིན་ལས་ཡོན་ཏན་ཚོགས་ཇི་སྙེད། །གཅིག་ཏུ་རྫོགས་
པ་རྡོ་རྗེ་རྣོན་པོ་བཞིན། །ནམ་མཁའ་སྲིད་དུ་བསྟན་འགྲོའི་དོན་བརྩོན་པས། །
ཡབ་གཅིག་དགྱེས་པའི་ལམ་ལས་མི་འདའ་ཤོག །སྙིང་གི་བུམ་པར་ཁྱོད་
གསུང་ལེགས་བྲིས་ཟས། །རྟག་བསྐྱིལ་བློ་གྲོས་སྤོབས་པ་མི་ཟད་པས། །ཐམས་
ཅད་མཁྱེན་པ་སེང་གེའི་སྒྲ་དབྱངས་ཀྱིས། །ངེས་དོན་ཆོས་ཀྱི་དགའ་སྟོན་འགྱེད་
པར་སྨོན། །མཚུངས་མེད་བྱིན་རླབས་བསམ་འཕེལ་དབང་པོ་དད་བརྒྱའི་རྒྱལ་
མཚན་རྩེར་བརྗིད་པས། །སྲིད་ཞིའི་རྒུད་སེལ་ཕན་བདེའི་འདོད་དགུ་རྫོགས་པར་
འཇོ་དང་ཆབས་ཅིག་པར། །ཐེག་མཆོག་ཆོས་ཀྱི་ཐ་གྲུར་བརྡལ་བའི་དགེ་མཚན་
སྣང་བ་གསར་པ་ཡིས། །དུས་གསུམ་མཛེས་པས་ལྔ་བརྒྱའི་སྙོགས་པ་དཔྱིས་
ནས་འབྱིན་པའི་བཀྲ་ཤིས་ཤོག །ཅེས་པའང་རྗེ་བཙུན་ཡེ་ཤེས་མེ་ལོང་ཀུན་མཁྱེན་འཇམ་
དབྱངས་བླ་མའི་ཕྲིན་ལས་ཀྱི་རང་གཟུགས་རྣམ་འདྲེན་འཁོར་ལོའི་དབང་ཕྱུག་༧འཇམ་དབྱངས་བློ་གྲོས་
རྒྱ་མཚོ་གཙུག་ལག་ལུང་རིགས་ཉི་མ་སྨྲ་བའི་སེངྒེ་དཔལ་བཟང་པོ་ནས། ཉེ་ནས་བླ་མ་མཆོག་གི་ཞལ་
ལུང་ལྟར་ཀུན་མཁྱེན་འཇམ་མགོན་ཆོས་རྗེའི་རྣམ་ཐར་ཞིག་ཁྱོད་ནས་བྲི་རྒྱུ་བྱུང་ན་ལེགས་པའི་གསུང་
འཕྲོས་བསྩལ་བ་སྙིང་ལ་བཅངས་ཐོག རིས་མེད་བསྟན་དང་འགྲོ་ལ་སྨན་པའི་ཐུགས་བསྐྱེད་དང་
སྤངས་རྟོགས་ཀྱི་བདག་ཉིད་༧སྐྱབས་རྗེ་དྲུང་སྤྲུལ་རིན་པོ་ཆེ་ཀརྨ་ཆོས་ཀྱི་ཉིན་བྱེད་ནས་དཔལ་མགོན་བླ་
མ་མཆོག་དང་རང་བཅས་ལ་གསུང་ནན་ཡང་ཡང་ཕེབས་པ་ལྟར། རྗེ་བླ་མ་རྡོ་རྗེ་འཆང་ལ་མི་ཕྱེད་པའི་
དད་མོས་ཅན། གཅེན་བཤད་སྒྲུབ་བསྟན་འཛིན་ནས་ཞལ་རྒྱུན་ཟིན་བྲིས་སུ་བཏབ་པ་སོགས་ཀྱི་མཐུན་
སྦྱོར་དང་། རྗེ་བླ་མ་འཁོར་ལོའི་དབང་ཕྱུག་གིས་ཀྱང་བཀས་གནང་བ་བསྩལ་བ་ལ་བརྟེན། འཇིགས་
བྲལ་ཆོས་ཀྱི་ཤིང་རྟ་ཐམས་ཅད་གཟིགས་པ་རྗེ་བཙུན་བླ་མ་དངོས་དང་མི་ལོ་སུམ་ཅུ་རྩ་བདུན་དུ་ལུས་དང་
གྲིབ་བཞིན་འགྲོགས་པའི་ཉེ་གནས་བླ་མ་རིན་པོ་ཆེ་བཀའ་དྲིན་གསུམ་ལྡན་ཁྱབ་བདག་རྡོ་རྗེ་སེམས་
109

དཔའ་འོད་གསལ་འཇའ་ལུས་རྡོ་རྗེའི་ཞལ་ལུང་བཅོས་བསྒྱུར་དང་བྲལ་བ་དངོས་ལ་གཞི་བྱས
། འཐད་
འོས་ཀྱི་མཚམས་སྦྱོར་རིགས་ཀྱང་རྗེའི་གསུང་སོགས་ཁུངས་ཐུབ་འབའ་ཞིག་ཕྱོགས་གཅིག་ཏུ་སྤེལ་ཏེ
ངེས་པ་དོན་གྱི་གདོད་མའི་མགོན་པོ་དཔལ་མགོན་བླ་མ་སློབ་བརྒྱུད་དང་བཅས་པའི་ཞབས་རྡུལ་ཚངས་
གནས་སུ་ཐོབ་ཅིང་ཚད་མེད་པའི་བཀའ་དྲིན་གྱིས་དགྱེས་དགུར་བསྐྱངས་པའི་རྡོ་རྗེ་སློབ་བུའི་ཐ་ཆུང་
འཇམ་དཔལ་དགའ་བའི་བཤེས་གཉེན་ཚངས་སྲས་དགྱེས་པའི་རྡོ་རྗེའམ
། ཀུན་མཁྱེན་བརྩེ་བ་ཆེན་
པོས་ཐོག་མར་བསྩལ་པའི་མིང་བཀྲ་ཤིས་དཔལ་འབྱོར་༼༧སྐྱབས་རྗེ་དིལ་མགོ་མཁྱེན་བརྩེ་རིན་པོ་
ཆེ།༽གྱིས་རང་ལོ་སུམ་ཅུ་པ། 
མྱོས་ལྡན་ཞེས་པ་ས་མོ་ཡོས་ཀྱི་ལོའི་ས་ག་ཟླ་བའི་དམར་ཕྱོགས་ཀྱི་
ཚེས་ཉེར་དགུ་ཐམས་ཅད་གཟིགས་པ་འཇམ་མགོན་གྲུབ་པའི་དཔའ་བོ་ཡེ་ཤེས་ནང་གསལ་གྱི་དབྱིངས་
སུ་མཚན་དཔེའི་བཀོད་པ་བསྡུས་པའི་ཚུལ་བསྟན་པའི་དུས་ཀྱི་མཆོད་པའི་ཉིན་རྫོགས་པར་བྱས་ཤིང་
སླར་ཡང་དཔལ་མགོན་བླ་མ་ཉིད་ལ་གཟིགས་འབུལ་ཞུས་ཏེ་བཅོས་བསྣན་བཅས་བགྱིས་པ་འདིས་ཀྱང་
བདག་སོགས་མཁའ་ཁྱབ་སྐྱེ་དགུའི་ཚོགས་ཀུན་རབ་འབྱམས་རྒྱལ་བའི་ཡེ་ཤེས་ཀྱི་སྐུ་གཅིག་པུ་
མཚུངས་མེད་སྨྲ་བའི་ཉི་མའི་ཟབ་རྒྱས་རྣམ་ཐར་རྒྱ་མཚོའི་དཔལ་ལ་རྟེན་འདིར་དབང་འཐོབ་པའི་རྒྱུར་
གྱུར་ཅིག། །།དགེའོ། །དགེའོ། །དགེའོ།། །།
110

ཤ །
མི་ཕམ་འཇམ་པའི་དབྱངས་ཀྱི་ངེས་པ་དོན་གྱི་བླ་མའི་རྣལ་འབྱོར་
བཞུགས་སོ། །
ཀུན་གཟིགས་འཇམ་པའི་རྡོ་རྗེ་དངོས། །མི་ཕམ་ཕྱོགས་ལས་རྣམ་རྒྱལ་གྱི། །ངེས་པ་དོན་གྱི་
དགོངས་པ་དང་། །འབྲེལ་བའི་བླ་མའི་རྣལ་འབྱོར་ནི། །ན་མོ། ཀུན་མཁྱེན་ཡེ་ཤེས་
སྣང་བའི་ཉིན་བྱེད་ཀྱིས། །མི་ཤེས་སྒྲིབ་པའི་སྦུབས་རྒྱ་བརྟོལ་ནས་ཀྱང་། །བདུད་
བཞི་ཕུམ་མཛད་བླ་མ་འཇམ་པའི་དབྱངས། །རང་རིག་ལྷུན་རྫོགས་ཆེན་པོར་
སྐྱབས་སུ་མཆི། །གཉིས་འཛིན་འཁྲུལ་པས་ནམ་ཡང་མི་ཕམ་པའི། །སྲིད་
ཞིའི་གཡུལ་ལས་རྣམ་རྒྱལ་མཉྩཤི། །སྲས་བཅས་རྒྱལ་བའི་རྣམ་ཐར་རྒྱ་མཚོའི་
གཏེར། །འགྲོ་ཀུན་དབུགས་ཆེན་འབྱིན་ཕྱིར་སེམས་སྐྱེད་དོ། །ཨ། སྣང་
སྲིད་ཀུན་བརྟགས་སྒྱུ་མའི་འཁྲུལ་རྟོག་གིས། ། མི་སྒྲིབ་དག་ཆེན་སྐུ་དང་ཡེ་
ཤེས་དལ། །མགོན་པོ་ཀུན་གཟིགས་ཞིང་གི་བཀོད་པ་ཡིས། ། ལྷུན་རྫོགས་
འོག་མིན་ཆེན་པོའི་གཞལ་ཡས་དབུས། །ཀུན་བཟང་སྒྱུ་འཕྲུལ་དྲ་བའི་མཆོད་
སྤྲིན་གྱིས། ། སྡུག་བསྔལ་ཀུན་འབྱུང་འཁྲུལ་སྣང་ཕུམ་མཛད་ཅིང་། །རྒྱལ་
ཀུན་ཡབ་གཅིག་འཇམ་དཔལ་གཞོན་ནུ་ཡི། །ཟག་མེད་རྣམ་ཐར་གཅིག་འདུས་
འཁོར་ལོའི་མགོན། །ཕྱོགས་ལས་རྣམ་རྒྱལ་མ་ཧཱ་པཎྜི་ཏ། །དཀར་གསལ་
གཞོན་མཛེས་མཚན་དཔེའི་གཟི་བྱིན་བརྗིད། །ཁྲོ་འཛུམ་ལྷུན་ཆགས་སྣང་སྲིད་
ཟིལ་གྱིས་གནོན། །ཕྱག་གཡས་ཆོས་འཆད་པད་སྡོང་བརྩེ་ཆེན་གྱི། །འདབ་
བརྒྱ་བཞད་པའི་ཟེའུ་འབྲུར་མཁྱེན་གཉིས་ཀྱི། ། ཡེ་ཤེས་རལ་གྲིས་མི་ཤེས་སྒྲིབ་
པ་གཅོད། །གཡོན་པས་མཉམ་བཞགག་སྡེ་སྣོད་གླེགས་བམ་བསྣམས
། །ལུང་
111

རྟོགས་ཆོས་སྒོ་འབྱེད་ལ་ཆགས་ཐོགས་བྲལ། །རྣམ་གསུམ་ཆོས་གོས་ངུར་
སྨིག་རྒྱལ་མཚན་གྱིས། །མཐུ་སྟོབས་དཔལ་འབར་རྒོལ་ངན་བདུད་བཞི་ཕམ། །
ཞབས་ཟུང་ཕྱེད་སྐྱིལ་པད་ཟླའི་སྟེང་འགྱིང་བས། །ཕྱོགས་ལས་རྣམ་རྒྱལ་ཆོས་
ཀྱི་གྲགས་པ་དངོས། །མཐའ་ཡས་ཤེས་བྱ་གཟིགས་པའི་རྣམ་དཔྱོད་ཀྱིས། །
ཆོས་རབ་རྣམ་འབྱེད་པཎ་ཞུ་དབང་མདོག་གསོལ། །མཁའ་ཁྱབ་ཡེ་ཤེས་སྐུ་ནི་
གཞོམ་གཞིག་བྲལ། །སྣང་སྟོང་རྡོ་རྗེ་རྣོན་པོའི་གཟི་བྱིན་ལས། །རབ་འབྱམས་
སྲས་བཅས་རྒྱལ་ཀུན་སྤྲོ་བསྡུའི་བདག །འཇམ་དཔལ་དགྱེས་པའི་རུང་མདངས་
ཞིང་ཀུན་གསལ། །འགག་མེད་གསུང་གསང་ཟབ་རྒྱས་རྡོ་རྗེའི་སྒྲ། །མཚོ་
བྱུང་དབྱངས་ཀྱི་རྒྱལ་མོའི་མགྲིན་གླུ་བཞིན། །ཐུན་མོང་ཐུན་མིན་ཆོས་སྒོ་འབྱམས་
ཀླས་པས། །ཕན་བདེའི་ལང་ཚོ་བཞད་པའི་གེ་སུར་མཛེས། ། ཁྱོད་ཐུགས་མི་
ཤེས་ནོངས་པས་མ་ཡུམ་དབྱིངས། །འོད་གསུལ་ཁྱབ་གདལ་རྡོ་རྗེ་ནམ་མཁའི་
དཀྱིལ། །དངོས་མཚན་ལས་འདས་སངས་རྒྱས་ཐམས་ཅད་ཀྱི། ། ཡེ་ཤེས་
སེམས་དཔའི་ངོ་བོར་དགྱེས་དགུར་བཞུགས། །ཟག་མེད་ཡོན་ཏན་བྲལ་སྨིན་
མཐར་སོན་པས། །སངས་རྒྱས་ཀུན་གྱི་མཛད་པ་ཁྱོད་ལ་རྫོགས། །ཆེ་བའི་ཆེ་
མཆོག་བླ་མ་རིན་པོ་ཆེ། །སྐུ་ལྔ་ལྷུན་རྫོགས་དགྱེས་པས་རོལ་བར་མཛད། །ནམ་
མཁའ་ཇི་སྲིད་མཁའ་ཁྱབ་འགྲོ་བའི་སླད། ། གང་འདུལ་ཕྲིན་ལས་མ་འགག་
དེར་སྣང་བས། །སྐྱོན་བྲལ་པདྨ་བཞད་པའི་ཐུགས་བསྐྱེད་ནི། །རྒྱལ་ཀུན་
དགྱེས་པའི་ཕྲིན་ལས་མཛད་པའི་མགོན། །ངེས་པའི་དོན་དུ་སྲིད་ཞི་གཉིས་མེད་
ཚུལ། །ཟབ་གསང་བསམ་མི་ཁྱབ་པའི་དབྱིངས་སིམ་ཡང་། །རྣམ་རོལ་མ་
112

འགག་དད་མོས་རབ་ཡངས་མཁར། །དྲན་པས་གདུང་སེལ་བླ་མ་ལྷམ་མེར་
གསལ། །ཡེ་ཤེས་གསང་བས་སྲིད་ཞི་མཉམ་པར་བརྡལ། །གང་འདུལ་
མཛད་པའི་བྱིན་རླབས་ཐུགས་རྗེ་མྱུར། །ངེས་དོན་བླ་མ་ཡེ་ཤེས་སྐུ་ཅན་ལ། །
ཡིད་ཆེས་རང་ངོ་ཤེས་པས་ཕྱག་འཚལ་ལོ། །ཁྱེད་ནི་ཆོས་དབྱིངས་བདེ་བ་ཆེན་
པོའི་ཀློང་། །དགྱེས་པའི་སྒྱུ་འཕྲུལ་ནམ་ཡང་འཕོ་འགྱུར་བྲལ། །ཅི་སྣང་ཡེ་
ཤེས་སྒྱུ་མ་རོལ་པ་ཡི། །མཆོད་པ་དམ་པའི་སྲིད་ཞུའི་བསྙེན་བཀུར་བགྱིད། །
མ་རྟོགས་གཉིས་སུ་སྣང་བའི་ལས་ཉོན་གྱིས། ། མི་ཕུམ་ཡེ་ཤེས་གཅིག་གི་ངོ་
བོའི་ཀློང་། །འཁོར་འདས་ཀ་ནས་དག་པའི་ལྟ་བ་གདེང་གིས། །འགྱོད་ཚངས་
ཆེན་པོར་རང་ཤར་རང་གྲོལ་འབུལ། །ཆོས་ཀྱི་དབྱིངས་དང་མཉམ་པའི་སྐུ་ཡེ་
ཤེས། །ཟག་མེད་གསང་བ་མི་ཟད་རྒྱན་གྱི་དབྱིངས། ། སོ་སོ་རང་གིས་རིག་
པའི་སྤྱོད་ཡུལ་ཅན། །ཡུལ་མེད་མཉམ་པས་རྗེས་སུ་ཡི་རང་ངོ་། །ཟབ་དང་
རྒྱ་ཆེའི་ཆོས་ཀྱི་སྒོ་བསམ་ཡས། ། སོ་སོ་ཡང་དག་རིག་བཞིའི་བློ་གྲོས་ཀྱིས། །
འབྱེད་པས་དྲི་མེད་རྒྱལ་བའི་དགོངས་པའི་མཐིལ། །རྟོགས་བྱེད་ཆོས་འཁོར་
བསྐོར་བར་སྙིང་ནས་བསྐུལ། །དོན་དམ་དབྱིངས་སུ་སྐྱེ་འཆི་ལས་འདས་ཀྱང་། །
ཀུན་རྫོབ་སྤྲུལ་པའི་རོལ་པ་མཁའ་ཁྱབ་ཏུ། །སྤྲོ་མཛད་རྣམ་བཅས་འཇམ་དཔལ་
གཞོན་ནུའི་ཚུལ། །འགྲོ་འདིའི་སྣང་ངོར་མི་འགོག་སྟོན་པར་བསྐུལ། །དུས་
གསུམ་ལེགས་བྱས་རྣམ་དཀར་ཟླ་བའི་འཛུམ། །ཆོས་ཉིད་ཀུན་གསལ་དབྱིངས་
སུ་ཆེས་གསལ་བས། ། སྲིད་ཞིའི་གདུང་སེལ་དགེ་ལེགས་ཀུ་མུ་དས། །མཛེས་
པས་ཚོགས་གཉིས་ཆ་ཤས་ཡོངས་རྫོགས་ཤོག ། མི་ཕམ་མགོན་པོའི་དགོངས་
113

དོན་མངོན་སུམ་རྟོགས། །འཇམ་པའི་དབྱངས་བཞིན་ཤེས་བྱ་ཀུན་ལ་མཁས། །
ཕྱོགས་ལས་རྣམ་རྒྱལ་ཆོས་ཀྱི་གྲགས་པ་བཞིན། །སྙན་པས་རྒྱ་མཚོའི་གོས་
ཁྱབ་གསོལ་བ་འདེབས། །སྲས་དང་བཅས་པའི་རྒྱལ་བ་བསྐལ་བའི་བར། །མཆོད་
ལས་བླ་མའི་གསང་གསུམ་ཆ་ཤས་ཙམ། །རྗེས་སུ་དྲན་པས་རྣམ་གྲོལ་འབྲས་
སྦྱིན་པའི། །མདོ་རྒྱུད་ལུང་གིས་བསྔགས་བཞིན་གསོལ་བ་འདེབས། །སྣ་
ཚོགས་ཐེག་པས་བསྒྲུབ་བྱ་མཐར་ཐུག་ནི། །ཐམས་ཅད་མཁྱེན་པའི་ཡེ་ཤེས་
ཉག་གཅིག་སྟེ། །དེ་ཉིད་བླ་མར་ཤར་བ་འཇམ་པའི་དབྱངས། །སངས་རྒྱས་
ཀུན་གྱི་ཡབ་གཅིག་གསོལ་བ་འདེབས། །དུས་མཐར་ལྷ་མཆོག་ཀུན་ལས་
འཇམ་པའི་དབྱངས། །འགྲུབ་ཐག་ཉེ་བར་རྒྱལ་བས་ལུང་ལས་བསྔགས། །དེ་
ཉིད་བླ་མར་ཤར་བ་ཁྱོད་ཉིད་ཕྱིར། ། ཁྱེད་ཤེས་དད་པའི་ངང་ནས་གསོལ་བ་
འདེབས། །རྣམ་པ་མོས་གུས་སྐྱ་རེངས་ཀྱིས་བསུས་ཀྱང་། །ངོ་བོ་ཁྱོད་ཉིད་
རང་རིག་དབྱིངས་སུ་བཞུགས། །གནས་ལུགས་ཇི་བཞིན་རྟོགས་ཕྱིར་གསོལ་
འདེབས་ན། །དགོངས་བརྒྱུད་འཕོ་བ་ཆེན་པོའི་དབང་བསྐུར་སྩོལ། །ཆོས་
ཉིད་ཇི་བཞིན་རྟོགས་པས་འཇམ་མཉེན་ཞིང་། །ཆོས་ཅན་གཟུངས་སྤོབས་འཕྲུལ་
གྱི་ལྡེའུ་མིག་ནོ། །ཟུང་འཇུག་སྡེ་སྣོད་རྒྱུད་སྡེའི་ཟབ་རྒྱས་དབྱངས། །ཟློག་
མཛོད་དཔྲལ་བའི་མིག་གཅིག་གསོལ་བ་འདེབས། །ཟབ་མོ་བརྒྱད་ལྡན་མི་ཕྱམ་
མགོན་པོའི་སྲོལ། །ཤེས་བྱ་ཀུན་གཟིགས་ཀླུ་སྒྲུབ་དགོངས་པའི་སྲོག །འཛུམ་
པའི་དབྱངས་དངོས་ཁྱོད་ཀྱིས་ཟུང་འཇུག་ཏུ། །བསྒྲུབས་པའི་དགོངས་དོན་
རྟོགས་ཕྱིར་གསོལ་བ་འདེབས། །ཚུལ་དེ་འཛིན་ལ་ལོག་སྨྲ་ཚར་གཅོད་དང་། །

བློ་ལྡན་རྗེས་འཛིན་ཐ་སྙད་རིགས་ལམ་སྒོ། །སྟོན་ལ་ཆོས་ཀྱི་གྲགས་དང་ཕྱོགས་
གླང་བཞིན། །ཕྱོགས་ལས་རྣམ་རྒྱལ་དཔའ་བོར་གསོལ་བ་འདེབས། །ཁྱད་
པར་སྔ་འགྱུར་བཀའ་གཏེར་ཟུང་འཇུག་གི །ཐེག་མཆོག་སེང་གེའི་སྒྲ་སྒྲོག་ཀུན་
་མཁྱེན་རྗེ། །སླར་ཡང་བྱོན་པའི་དོན་ལྡན་གྲགས་སྙན་རྔས། །ཕྲིན་ལས་རྒྱ་
མཚོའི་མཐར་ཁྱབ་གསོལ་བ་འདེབས། །ངན་རྟོག་གྱ་གྱུས་ཡང་དག་རིགས་
ལམ་སྒྲིབ། །ཚུལ་མིན་སྨྲ་བའི་འབྱུང་བྱས་ཅ་ཅོ་འབྱིན། །ཆོས་ལྟར་བཅོས་
པའི་མུན་སྤྲུལ་བསལ་མཛོད་ཅེས། །གདུང་ཤུགས་མཆི་མ་འཁྲུགས་པས་
གསོལ་འདེབས་ན། ། ཡེ་ཤེས་ཀློང་ནས་དགོངས་པའི་རྩལ་བསྐྱེད་ལ། །བྱིན་
རླབས་མེ་ལྕེས་སྲིད་པའི་ཚང་ཚིང་བསྲེགས། །རྒྱལ་བ་དགྱེས་པའི་ཤིང་རྟའི་
ལམ་སྲོལ་ལ། །བདག་གཞན་འགྲོ་ཀུན་འཇུག་ནུས་བྱིན་གྱིས་རློབས། །འོད་
གསལ་ཡེ་ཤེས་ཆེན་པོའི་སྣང་བ་ཡིས། ། གློ་བུར་འཁྲུལ་པའི་མུན་ཁང་བརྟོལ་
ནས་ཀྱང་། །རྟོག་བྲལ་ཆོས་སྐུའི་དགོངས་བརྒྱུད་མངོན་གྱུར་ནས། །མགོན་
པོ་ཁྱོད་དང་མཉམ་པར་བྱིན་གྱིས་རློབས། །མོས་གུས་ཤུགས་ཀྱིས་བླ་མའི་
ཐུགས་རྗེ་གཡོས། ། སྐུ་བཞིའི་ཕྱི་ནང་གསང་བའི་དཀྱིལ་འཁོར་ནས། །རྡོ་
རྗེའི་ཡེ་ཤེས་བཞི་ཡི་རྣམ་རོལ་གྱིས། །དབང་བཞིའི་མངོན་རྟོགས་ཅིག་ཅར་
བསྩལ་བར་གྱུར། །སྣང་སྟོང་སྒྱུ་མ་ཆེན་པོའི་སྐུ་རྡོ་རྗེ། །ཡེ་ཤེས་ལུས་ཅན་
འཇམ་དཔལ་དེ་བཞིན་གཤེགས། །སྣང་བཅས་སྲིད་ཞི་ཁྱབ་པའི་བླམ་ནི། །དངོས་
མཚན་ལས་འདས་བུམ་དབང་གྲུབ་མཐའ་སྙེགས། །གྲགས་སྟོང་རྡོ་རྗེ་ནཱ་དའི་
རོལ་མོ་ནི། །ཆོས་སྒོ་བརྒྱད་ཁྲི་བཞི་སྟོང་ལྟར་བསྒྲགས་ཀྱང་། །ངེས་དོན་
115

བརྗོད་བྲལ་གཞོམ་མེད་དབྱིངས་ཀྱི་སྲོག །ཟབ་ཞི་སྤྲོས་བྲལ་ཆོས་སྐུ་གཅིག་ཏུ་
ཟླུམ། །བདེ་སྟོང་འཕོ་འགྱུར་མེད་པའི་གཤིས་ལུགས་ནི། །རྣམ་ཀུན་མཆོག་
ལྡན་རྡོ་རྗེ་བཙུན་མོའི་བྱིན། །ཟུང་འཇུག་དཔེ་དོན་འདྲེན་པའི་ཡེ་ཤེས་ཀྱིས། །
ལྷན་ཅིག་སྐྱེས་པའི་དེ་ཉིད་མངོན་གྱུར་ཤོག །གཞི་གྲོལ་འཇམ་དཔལ་དང་པོའི་
སངས་རྒྱས་གཤིས། ། རྒྱུ་རྐྱེན་ལས་འདས་རང་བྱུང་ཡེ་ཤེས་ཀློང་། །ཡིད་
དཔྱོད་མཚན་རྟོག་བྲལ་བའི་ཆོས་ཉིད་ཆེར། །བསྐུར་ཐོབ་བྲལ་བའི་དབང་གི་དོན་
རྟོགས་ནས། །དུས་གསུམ་ནམ་ཡང་འཁྲུལ་པས་མི་ཕམ་ཞིང་། །ཡེ་ཤེས་སྐུ་
གཅིག་འཛུམ་དཔལ་གདོད་མའི་གཤིས། །རྒྱལ་བ་དགྱེས་པའི་མགོན་པོ་ཁྱོད་
ཉིད་དང་། །གཉིས་མེད་རྟེན་འདིར་མངོན་པར་བྱང་ཆུབ་ཤོག །རྡོ་རྗེའི་ཡེ་
ཤེས་སྣང་བ་ཆེས་གསལ་བས། །སྣང་སྲིད་བདེ་ཆེན་ཟག་མེད་དཔལ་གྱིས་
འབྱོར། །མགོན་པོ་སྲས་བཅས་རྒྱལ་བའི་གསང་བ་ལ། །འགྲོ་ཀུན་ལོངས་
སུ་སྤྱོད་པའི་བཀྲ་ཤིས་ཤོག །དེ་སྐད་ནང་གི་འཇམ་དཔལ་ཨ་ཛི་ཏའི། །བྱིན་རླབས་དྲོད་
བཅུད་དད་པའི་ཆུ་སྐྱེས་ཀྱིས། །འཐུང་བའི་སྐལ་བཟང་ཐོབ་པ་མངྒ་ལ། །གཏད་མེད་རྒྱལ་ཁམས་
ཉུལ་བའི་རྨོངས་པ་ལ། །ལུང་རྟོགས་སྦྲང་རྩིས་ཕྱུག་པའི་ངུར་སྨྲིག་འཛིན། །ཡང་དག་ཐོས་བསམ་
སྒོམ་པའི་གུར་གུམ་ཕྲེང་། །མགུལ་པར་འཆང་བའི་ཆོས་གྲོགས་སྡེ་སྣོད་སྨྲ། །ཀརྨ་ཕྲིན་ལས་ཉི་
མས་བསྐུལ་བ་ལས། །ཁ་བཞི་ལྷོ་ཡི་སྨན་ལྗོངས་སྤ་གྲོའི་ཆར། །སྐྱེར་ཆུའི་གཙུག་ལག་ཁང་ནས་
ལྷག་པའི་ལྷ། །སྒྲུབ་བཀའ་བརྒྱད་ཀྱི་སྒྲུབ་ཆེན་བགྱིས་པའི་སྐབས། །གང་དྲན་ཡི་གེར་བྲིས་པའི་
སྲིན་བུའི་རྗེས། །འདི་ལ་ལེགས་བྱས་ཞི་བསིལ་ཆ་མཆིས་ན། །འགྲོ་ཀུན་སྙིགས་མའི་རྒུད་པས་མི་
ཐམ་པ། །འཇམ་དཔལ་དཔའ་བོ་དགྱེས་པའི་རྣམ་ཐར་ཆེའི། །རྒྱུ་མཚོར་གཅིག་ཏུ་འདྲེས་པའི་རྒྱུར་
གྱུར་ཅིག །དགེའོ། །མངྒ་ལཾ།། །།
116

༄༅། །ཕྱོགས་ཐམས་ཅད་ལས་རྣམ་པར་རྒྱལ་བའི་པཎྜི་ཏ་ཆེན་པོ་མི་ཕམ་
འཇམ་དབྱངས་རྣམ་རྒྱལ་རྒྱ་མཚོ་ལ་བསྟོད་པའི་རབ་ཏུ་བྱེད་པ་
ཡིད་ཆེས་ངེས་པའི་རྔ་གསང་ཞེས་བྱ་བ་བཞུགས་སོ། །
ཨོཾ་སྭསྟི་སིདྡྷཾ། མི་ཕམ་མགོན་པོའི་དགོངས་དོན་མངོན་སུམ་རྟོགས། །འཇམ་
པའི་དབྱངས་བཞིན་ཤེས་བྱ་ཀུན་ལ་མཁས། །ཕྱོགས་ལས་རྣམ་རྒྱལ་ཆོས་ཀྱི་
གྲགས་པ་བཞིན། །སྙན་པས་རྒྱུ་མཚོའི་གོས་ཅན་ཁྱབ་གྱུར་ཅིག །སངས་
རྒྱས་ཀུན་གྱི་ཡེ་ཤེས་ཁམས། །ཐེག་མཆོག་ཆོས་ཀྱི་རྒྱ་མཚོའི་དབྱིག །ཐམས་
ཅད་མཁྱེན་པ་བཤེས་གཉེན་ཚུལ། །ཁྱོད་ནི་བདག་གི་མགོན་དུ་བྱོན། །ཁྱོད་
ཚུལ་བསམ་གྱིས་མི་ཁྱབ་པ། །འཕགས་པ་ཁོ་ནའི་སྤྱོད་ཡུལ་ཡང་། །བཅོས་
མིན་དད་པའི་རྗེས་འགྲོ་བས། །བསྟོད་ལ་ནོངས་པ་ཡོད་མ་ཡིན། །ཐུབ་
དབང་དགོངས་པའི་ཟབ་གནད་ལ། །བསམ་བཞིན་ཁྱོད་གསུང་ཉིན་བྱེད་ཀྱིས། །
ཁྱད་པར་ལང་ཚོའི་ཆ་ཤས་ཙམ། །མཇལ་བས་ཡིད་ཀྱི་བརྟན་པ་ཕྲོགས། །བདག་
ལྟའི་བླུན་པོས་མགོན་ཁྱོད་ཀྱི། །ཡོན་ཏན་ཏིལ་ཙམ་རྟོགས་དཀའ་ཡང་། །ལས་
སྨོན་འབྲེལ་བའི་དད་པ་ཡི། །ཅ་ཅོ་ལགས་ཕྱིར་བཀག་པ་མེད། །མཁས་པར་
གྲགས་པའི་བསྟན་བཅོས་དང་། །གྲུབ་པར་བརྫུས་པའི་མན་ངག་དག །མཐོང་
ཚེ་ཁྱོད་གསུང་ཨུ་དུམ་ཝར། །ཆ་ཤས་ཙམ་ཡང་བསགས་ཤིང་སྤེལ། །ཁྱོད་
ཀྱི་ཡོན་ཏན་ཏིལ་འབྲུ་ཙམ། །མངོན་སུམ་གྱུར་ལ་བསྟོད་འདིས་ཀྱང་། །རབ་
འབྱམས་ཞིང་གི་འཇམ་དཔལ་དབྱངས། །སྒྱུ་འཕྲུལ་དྲྭ་བ་ཀུན་ལ་བསྔགས། །

ཕྱོགས་དུས་ཞིང་བཞུགས་སངས་རྒྱས་དང་། །བྱང་སེམས་ཉན་རང་པཎྜི་ཏས། །
འཇམ་པའི་དབྱངས་ཀྱི་རྣམ་ཐར་ལ། །བསྔགས་ཀྱང་བད་ཅིང་བྲི་བ་མེད། །སངས་
རྒྱས་ཀུན་གྱི་ཡོན་ཏན་མཐའ། །ཁྱོད་ཀྱི་གསང་བ་གསུམ་རྫོགས་ཀྱང་། །གདུལ་
བྱའི་སྣང་ངོར་རྒྱལ་ཀུན་གྱི། །སྲས་ཀྱི་ཐུ་བོར་ལྟ་བུར་སྟོན། །མ་ལུས་ཞིང་གི་
རྒྱལ་སྲས་ཀྱི། །ཐུགས་བསྐྱེད་སྤྱོད་པ་རྒྱ་མཚོའི་གྲོགས། །ཁྱོད་ནི་དགེ་བའི་
བཤེས་གྱུར་ཀྱང་། །ཁྱོད་ཀྱི་ཆེ་བ་སྟོན་མི་ནུས། །ཇི་ཙམ་འགྲོ་བའི་ལས་ཉོན་
མཚོ། །འཁྲུགས་ཤིང་མནར་བའི་ལུས་ཅན་ལ། ། ཁྱོད་ཀྱི་ཕྲིན་ལས་རིན་ཆེན་
གྲུ། །ལྷག་པར་དཔའ་ཞིང་བརྟུལ་ཡང་ཡོད། །སྲིད་ཞིའི་ཁམས་ཀུན་ཆོས་ཀྱི་
དབྱིངས། །ཟུག་རྔུ་ཀུན་འཇོམས་དཔལ་སྟུག་སྤྲིན། །བསམ་བརྗོད་བྲལ་བའི་
དེ་ཉིད་ལ། ། ཨེ་མ་རྡོ་རྗེ་རྣོན་པོར་གྲགས། །དེ་བཞིན་ཉིད་ཀློང་སྤྲོས་བྲལ་ཡང་། །
གདུལ་བྱ་གཅིག་གི་སྣང་ཚུལ་ལ། །ཐབས་མཁས་མཛད་པའི་ཆོ་འཕྲུལ་དཔལ། །
སངས་རྒྱས་ཀུན་དང་མཉམ་པ་བཞིན། །ཁྱོད་ཀྱི་ཐུགས་རྗེ་ཉི་མའི་འོད། །ཆ་
ཙམ་འཕོས་པའི་རིགས་ཁམས་ཀྱི། །ཟག་མེད་ཡོན་ཏན་མཚར་སྡུག་ནི། །བསྐལ་
པར་བརྗོད་ཀྱང་ཟད་མི་ཤེས། །དེས་ན་ལྔ་བདོའི་མུན་སྲོས་ཚེ། །མགོན་ཁྱོད་
ཤར་རིའི་ཕྲག་ཆས་པའི། །སྐལ་བཟང་གདུལ་བྱའི་ལེགས་བྱས་མཐུ། །ཕྱོགས་
བཞིའི་རྒྱ་མཚོས་ཇི་ལྟར་མཚོན། །དེ་ཚུལ་ཆ་ཙམ་མཐོང་བ་ཡི། །བླུན་པོ་
བདག་ཡིད་ཀུ་མུ་ད། ། ཕྲ་ཡང་རབ་དཀར་མཛེས་སྡུག་ལས། །སྙན་ཚིག་དྲི་
བསུང་དབང་མེད་ལྡང་། །རྩོད་དུས་རྒུད་པ་མི་ཟད་པས། ། མི་ཕམ་ཁྱོད་ཀྱི་
གསང་གསུམ་ཁམས། །དངུལ་ཆུ་སར་ལྷུང་ཇི་བཞིན་དུ། །ཟག་མེད་ཡོན་
118

ཏན་ལྕིད་ཀྱིས་ནོན། །མགོན་ཁྱོད་འཇམ་པའི་རྡོ་རྗེ་བསམ་བཞིན་དུ། །བྱོན་
ནས་དོན་ཀུན་གྲུབ་པའི་མཛད་བཟང་ལ། །ཅོ་འདྲིའི་ངོ་མཚར་འཆར་ཀའི་སྐྱ་
རེངས་ཀྱིས། །རྙིང་བསྟན་ནམ་ལངས་ཉི་ཤར་ལྟ་བུར་གྱུར། །ནོར་བུའི་འོད་
ཀྱིས་རྒྱ་མཚོ་རང་མདོག་དུངས། །སྟོན་ཟླའི་འཛུམ་གྱིས་ཀུན་དགའི་རོལ་རྩེད་
སྟེར། །ཉི་མས་སྣང་བ་ཇི་བཞིན་འཕགས་རྣམས་ཀྱིས། །བསྟན་འགྲོའི་ཕན་
བདེ་སྤེལ་བ་ཆོས་ཉིད་དེ། །གཞོན་ནུ་རོལ་པའི་སྐྱེད་ཚལ་ཉམས་དགའ་བར། །
དམ་པའི་རང་བཞིན་མེ་ཏོག་བཅོས་མིན་དུ། །དགོད་པའི་ལང་ཚོའི་མཚར་སྡུག་
འཐོས་པའི་མོད། །སྐྱེ་དགུའི་ཡིད་ཀྱི་བརྟན་པ་དབང་མེད་ཕྲོགས། །རིན་ཆེན་
རིན་ཐང་འབྱོར་ལྡན་གྱིས་རྟོགས་བཞིན། ''སྣང་བཞི་མཐར་ཕྱིན་ནམ་མཁའི་རྡོ་རྗེ་
ཡིས། །སྲིད་གསུམ་ཟིལ་གནོན་མི་ཕམ་མཚན་གྱི་རྔ། །ཕྱོགས་ལས་རྣམ་
པར་རྒྱལ་ཞེས་སྒྲོག་པར་མཛད། །ཁྱོད་ཀྱི་ཡེ་ཤེས་མེ་ལོང་གཅིག་གི་ངོགས། །
ཤེས་བྱའི་ཆོས་ཀུན་མ་ཆུད་མེད་དེ་ཉིད། །འགྲོ་ལ་སྟོན་ཕྱིར་རྒྱལ་སྲས་བུང་བ་
གཞོན། ་།ཐ་སྙད་མེ་ཏོག་ཚལ་དུ་རྒྱུ་ལ་རེངས། །རྣམ་འགྱུར་བྱིས་པའི་རྩེད་མོ་
ལྟར་སྟོན་ཡང་། །ངོ་བོ་ཀུན་མཁྱེན་གླིང་དུ་དགྱེས་རོལ་པས། །ཕྱུགས་ཀུན་
སྐྱོང་བཞིན་འཇམ་ལེགས་རྡོ་ཡི་ངོགས།་ །ཚིགས་སུ་བཅད་པའི་རེ་ཁཱས་ཁེངས་
པར་མཛོད། །ཤེས་རབ་མིག་གིས་ཀུན་མཁྱེན་གྲོང་ཡངས་མཐོང་། །རྨོངས་
པས་མྱོས་ན་རང་ཉིད་རང་གིས་བརླགས། །ཐོས་པའི་ནོར་གྱིས་ཕྱུག་ན་གཏན་དུ་
འབྱོར། །བརྩོན་ལྡན་དཀའ་བའི་ལས་ཀྱང་ཡུད་ཀྱིས་བསྒྲུབས། །ཐོས་མང་
ཆ་ཤས་རྫོགས་པའི་ཟླ་བ་ནི། །གྲགས་པ་བདུད་རྩིའི་འོད་ཀྱིས་བཏང་མི་སྲིད། །
119

འཇིག་རྟེན་ཀུན་དགའི་དཔལ་སྦྱིན་འདི་མཚུངས་མེད། །རྨོངས་པས་དེ་ཡི་ཡོན་
ཏན་སྒྲོག་མི་སྲིད། །ཤེས་རབ་ཁྱབ་འཇུག་གོམ་སྟབས་གཅིག་གིས་ཀྱང་། །ཐོས་
བསམ་སྒོམ་པའི་ས་གསུམ་དབང་བྱེད་ནུས། །དེ་ཡིས་ཀུན་མཁྱེན་གླིང་བཞི་
མངའ་འོག་སྡུད། །ཐེག་མཆོག་ཆོས་ཀྱི་འཁོར་ལོ་བསྒྱུར་ཞེས་གྲགས། །རྟག་
གུས་རྫུ་འཕྲུལ་རྐང་པ་ཡིས། །རང་ཉིད་ཀུན་མཁྱེན་གླིང་བགྲོད་ནས། །འགྲོ་
ཀུན་དེ་ཡི་གནས་སོན་ཕྱིར། །དེ་ལྟའི་ལམ་བཟང་ཀུན་ལ་སྟོན། །བྱང་ཆུབ་
སེམས་དཔའི་ཐབས་མཁས་ནི། །འཕྲུལ་འཁོར་མཁས་པའི་སྲང་ཐག་བཞིན། །
ཕྱོགས་སུ་མ་ལྷུང་ཀུན་ལྡན་པས། །ཕན་བདེའི་དབྱིག་སྟེར་མཛད་པ་མོད། ། ཡེ་
ཤེས་གཅིག་ཉིད་སྟོན་དང་འཁོར། །སྣང་བ་མཁྱེན་བརྩེའི་ཟུར་ཕུད་ལྔའི། །རྗེས་
སུ་གནང་བས་ལུང་བསྟན་བཞིན། །སྤོབས་པའི་གཏེར་མཛོད་གྲོལ་བར་མཛོད། །
དབང་ཆེན་དགྱེས་རབ་རྡོ་རྗེ་ཡིས། །ཆུ་ཤེལ་མདངས་ཅན་བློ་གཏེར་ལྷས། །
རྗེས་བཟུང་མཁྱེན་པའི་གཏེར་བརྡོལ་བས། །བསྔགས་པའི་པད་དཀར་ཕྲེས་
བས་བརྒྱན། །དེ་ལྟ་ན་ཡང་བཤེས་གཉེན་མཆོག །ཚུལ་བཞིན་བསྟེན་པའི་
རྣམ་ཐར་གྱི། །གདམས་ངག་གདུལ་བྱར་སྟོན་པའི་ཕྱིར། །ཐོས་མང་མཛོད་
བརྒྱ་འབད་པས་བསགས། །ཚོན་སྣ་བརྒྱས་བཀྲ་ས་འཛིན་བཞིན། །ལུས་
ངག་ཡིད་ཀྱི་བཟོའི་རིག་བྱེད། །ཀུན་མཁྱེན་ཀུན་ལ་འདོམས་པ་ཡི། །བསྟན་
བཅོས་དག་ཀྱང་བསྡེབ་པར་མཛད། །སྔོན་རབས་དྲང་སྲོང་མཁས་པའི་སྲོལ། །
གསོ་རིག་དུས་སུ་ཆུ་ཕྲན་བཞིན། །རྒུད་གཟིགས་ཡན་ལག་བརྒྱད་པའི་གཞུང་། །
འབྱེད་ལ་གཡུ་ཐོག་གཉིས་པ་བཞིན། །སྨན་གྱི་རོ་ནུས་ཞུ་རྗེས་དཔྱད། །ལྷ་
120

དང་ཌཱ་ཀིའི་མན་ངག་ཀུན། །ཚོགས་པའི་བསྟན་བཅོས་ཁོལ་བུས་ཀྱང་། །རིང་
འཚོའི་ལྗོན་བཟང་རྒྱས་པར་མཛད། །ཙན་དན་ཤིང་ལ་འཁྲི་ཤིང་བཞིན། །ཁྱོད་
རྗེས་སློབ་པའི་དྲང་སྲོང་ཡང་། །སྨན་གྱི་རྣོ་ཁྱད་འགྲན་བྲལ་ཞེས། །གྲགས་
སྙན་བསུང་ཞིམ་མངར་དགུས་འཁྱུད། །སྒྲ་རིག་མཐོ་རིས་ཀླུང་གི་རྒྱུན། །རྣམ་
དཔྱོད་ཧུབ་ཀྱིས་བཞེས་པས་སླར། །ལེགས་བཤད་རྒྱུན་བཟང་སྤྲོས་ཙམ་གྱིས། །
ཁྱོད་ཀྱི་སྔོན་མེད་ཨ་གསྟ། །ཕུལ་བྱུང་སྤོབས་པའི་སྤྲིན་སྔོན་ལས། །གཏན་
ཚིགས་གློག་ཞགས་འཁྱུག་མ་ཐག །རིགས་པའི་འབྲུག་སྒྲ་འབུམ་ལྡིར་བ། །
ཁྱོད་ནི་ཆོས་གྲགས་གཉིས་པ་བཞིན། །ཚད་མའི་རིགས་ལམ་ཉིན་བྱེད་ཀྱིས། །
མདོ་སྔགས་ཆོས་ཀྱི་གནད་ཀུན་གྱི། །འདབ་བརྒྱ་བཀྲོལ་ལ་དུས་གསུམ་ཁྱོན། །
ཁྱོད་མཚུངས་ཨུ་དུམ་ཝ་རའི་ཤིང་། །རིགས་ལམ་གདོང་ལྔའི་ང་རོ་ཡིས། །
དཔྱོད་ལྡན་ཡིད་ཀྱི་བརྟན་ཕྲོགས་ཏེ། །ངོ་མཚར་མཚར་སྡུག་འབུམ་བཀྲ་བའི། །
དད་བརྒྱའི་ཆུ་སྐྱེས་ཀུན་ནས་འཛུམས། ། ཁྱད་པར་རྣམ་མཁྱེན་ཤིང་རྟའི་སྲོལ། །
ནང་དོན་རིག་པའི་གྲོང་ཉུལ་ཚེ། །མཐར་ཐུག་དགོངས་པའི་དཔལ་འབྱོར་དབྱིག།
སྡུད་ལ་སུས་ཀྱང་འགྲན་མི་བཟོད། །ཆོས་ཀྱི་གཞི་མ་ཚུལ་ཁྲིམས་ཏེ། །བསྟན་
པའི་གྲོང་ཁྱེར་འདི་ལ་བརྟེན། །ཚུལ་དེ་སྟོན་པའི་ཆོས་འདུལ་གཞུང་། །མཐའ་
དག་ཐུགས་ཀྱི་ས་གཞིར་བསྐྱིལ། །ཕ་རོལ་ཕྱིན་པའི་སྡེ་སྣོད་ལྷ་དབང་གྲོགས། །
ཁྱོད་ཐུགས་རིན་ཆེན་ལྷུན་པོར་མ་འདྲེས་པར། །གཟོད་ནས་བཀོད་པས་སྤོབས་
པའི་གཏེར་མཛོད་ཀྱི། །ལྡེའུ་མིག་སྲས་བཅས་རྒྱལ་བས་ཁྱོད་ལ་གཏད། ། ཡི་
གེ་མིང་ཚིག་ཚོགས་པའི་སྣང་བྱེད་ཀྱིས། །སྡེ་སྣོད་བཞི་ཡི་པདྨའི་ཚལ་འབྱེད་
121

ཅིང་། །དེ་དོན་རྟོགས་པའི་སྦྲང་རྩིའི་ཟིལ་མངར་འབུམ། །བརྗེད་མེད་དྲན་
པའི་གཏེར་གྱིས་ཁྱོད་ཐུགས་མཛེས། །བརྗོད་མེད་རིག་སྟོང་ཐིག་ལེ་ཨ་གཅིག་
པུའི། །མཐའ་དག་བརྗོད་པའི་མཆོག་གྱུར་ཏམྦུ་ར། །དབྱངས་ཀྱི་ཡན་ལག་
རྒྱ་མཚོའི་འགྱུར་ཁུག་ཅན། །ཁྱོད་མགུལ་བུམ་པའི་རོལ་མཚོར་གདོད་ནས་
བཞུགས། །ཡི་གེ་གཅིག་གིས་ཆོས་སྒོ་ཀུན་སྟོན་ཡང་། །སྤོབས་པའི་བློ་
གྲོས་ཕ་མཐའ་མི་གཏུག་པའི། །གཟུངས་ཀྱི་སྒོ་ལ་གདོད་ནས་དབང་ཐོབ་པས། །
རྡོ་རྗེ་རྣོན་པོ་ཐུགས་དབུས་གབ་པར་ངེས། །མཁས་པར་བྱ་བའི་གནས་བཅུ་ལ་
སོགས་པའི། །ཆོས་ཀུན་རང་སྤྱིའི་མཚན་ཉིད་གཟུགས་བརྒྱའི་མདངས། །འཆར་
བཟོད་ཆོས་ཀྱི་མ་མོ་ཨཱ་དར། །ལེགས་བཤད་སྣང་བ་སྤྲོས་པའི་བློ་གྲོས་གཏེར། །
མི་འཕྲོག་མཁྱེན་དཔྱོད་རལ་གྲི་རྣོན་པོ་ཡིས། །དབང་ཐོབ་རྨོངས་པའི་ཚང་ཚིང་
ཀུན་བཅད་ནས། །རྒྱལ་ཀུན་དགྱེས་པའི་ལམ་བཟང་སྟོན་མཁས་པས། །སངས་
རྒྱས་ཀུན་གྱི་ཡེ་ཤེས་བསྡུས་པ་བཞིན། །ཟབ་ཅིང་རྒྱ་ཆེའི་གསུང་རབ་རིན་ཆེན་
མཛོད། །མཁྱེན་དཔྱོད་ལྡེའུ་མིག་འཕྲུལ་གྱིས་ལེགས་ཕྱེས་ནས། །རྟོན་པ་
བཞི་ལྡན་ངོ་མཚར་རྣམ་དཔྱོད་ཀྱིས། །ཟབ་དོན་རྟོགས་པའི་དབྱིག་གི་གཏེར་
ཀུན་སྡུད། །མཐའ་ཡས་ཐེག་པའི་སྙིང་པོ་ཆེ་བདུན་གྱི། །རིན་ཆེན་འབྱོར་
པས་ཕྱུག་པའི་དཔའ་བོ་ནི། །རྒྱལ་སྲས་དབུས་ན་ས་ཡི་ཚངས་པ་བཞིན། །དྲང་
ངེས་ཤན་འབྱེད་ལུང་རྟོགས་འབྱོར་པས་ཕྱུག །རྒྱ་ཆེའི་དོན་ཀུན་གོ་སླ་གནད་དུ་
བརྡེག །རྟོགས་དཀའ་ཟབ་མོའི་དགོངས་པ་རྗེན་པར་བཀྲལ། །ཟློས་དང་
ལོག་རྟོག་སྐྱོན་བྲལ་ལེགས་པར་བཤད། །གསེར་སྦྱངས་ཞུན་མ་ཇི་བཞིན་དག་
122

ལ་གཙང་། །མང་ཐོས་རྒྱ་མཚོ་ཆེན་པོ་བློ་གྲོས་དང་། །དྲན་དང་རྟོགས་པའི་
མནྡཱ་རས་བསྲུངས་པས། ། མི་བརྗེད་གཟུངས་གཏེར་ཉི་ཟླའི་འོད་སྟོང་གིས། །
བསྐྱད་པས་མི་འཇིགས་བློ་ཡིས་ཞིང་ཀུན་བརྡལ། །ཁྱོད་ཀྱི་རྣམ་དཔྱོད་ཚངས་པ་
ཆེན་པོའི་ཡིད། །སྔ་འགྱུར་རོལ་མཚོའི་སྒྲ་དབྱངས་ལ་གཡོས་པས། །ཟབ་
དོན་རྒྱུད་མང་ཐོགས་པའི་རི་དྭགས་མིག །དུས་ཀྱི་ཐ་མར་འཁྲུངས་འདི་ཨེ་མ་
མཚར། །ལུང་རིགས་ཞོ་འཐུང་རུས་པའི་རྩིབས་སྟོང་ཅན། །འཇམ་མགོན་
བླ་མ་དགྱེས་པའི་མདུད་བརྡར་ཚེ། །རོང་ཀློང་ཆོས་ཀྱི་འཁོར་ལོས་བསྒྱུར་བའི་
ཁབ། །གཟུར་གནས་མཁས་གྲུབ་དབང་པོ་ཀུན་གྱིས་བཀུར། །བཀའ་དང་
བསྟན་བཅོས་གཞུང་ལུགས་ཀུན་མཐུན་ཞིང་། །ཀུན་ལས་ཁྱད་པར་བྱས་པའི་
ལེགས་བཤད་ཀྱི། །དབུ་ཚད་སེང་གེའི་གད་རྒྱངས་སྒྲོག་པ་ལ། །མི་འཇིགས་
སྤོབས་པའི་གཏེར་གྱི་ཤ་ཚུགས་རྒྱས། །གཙུག་ལག་རབ་འབྱམས་ནགས་ཀྱི་
ཚལ་ཉུལ་ཞིང་། །ཟབ་རྒྱས་ལོ་འདབ་མེ་འབྲས་འབུམ་དབུས་སུ། །ལེགས་
བཤད་སུམ་ཟུར་མཆེ་བས་བརྗིད་བཞིན་དུ། །སྨྲ་བའི་དབང་ཕྱུག་སྟོབས་ཀྱི་གོམ་
སྟབས་མཛེས། །གཟུངས་སྤོབས་སྙིང་སྟོབས་རྡོ་རྗེ་ལྟར་མཁྲེགས་པས། ། སྔ་
འགྱུར་ཆོས་ལ་རྒོལ་བའི་གླང་པོའི་སྣ། །རིགས་པའི་རལ་གྲི་རྣོན་པོས་ཡོངས་
བཅད་དེ། །རང་སྡེའི་རྒྱལ་ཁབ་སྲུང་ལ་ཁྱོད་མཚུངས་མེད། །འཇམ་མགོན་
ཆོས་ཀྱི་རྒྱ་མཚོ་ཆེན་པོ་ལ། །དགྱེས་དགུར་རོལ་པས་གང་གི་རིགས་ལམ་གྱི། །
མགྲིན་གླུས་སྐལ་བཟང་ཡིད་ལ་སིམ་སྟེར་བའི། །མཁས་དང་གྲུབ་པའི་ལུས་
དཀར་དགའ་བས་རྩེན། །ལམ་ངན་འཇིགས་བྲལ་ཡབ་མེས་སྲོལ་བཟུང་བའི། །
123

ཐུན་མོབ་ཐུན་མིན་ཟབ་རྒྱས་ཆོས་ཀྱི་གཏེར། །ནོར་བུའི་མཛོད་བཞིན་ཐར་མར་
་བརྡལ་བ་ཡི།། །ངོ་མཚར་འདིས་ཀྱང་བློ་ལྡན་ཀུན་ཡིད་ཕྲོགས། །རྣམ་དཔྱོད་
སྒེག་མོའི་ལང་ཚོའི་བྱི་དོར་ཕྱིར། །ལུང་རིགས་ནོར་བུའི་མེ་ལོང་ཕྱིས་པ་ཡིན་ ་ །
ཆོས་ཀྱི་ག་དར་རིགས་པར་སྨྲ་ཀུན་གྱིས། །བསྟོད་བསྔགས་གུས་པའི་ཐོར་
ཚུགས་ཁྱོད་ཞབས་འདུད། །ཆགས་སྡང་ཀུན་རྟོག་མེ་ལྕེས་རེག་པ་ཡི། །བསྟན་
རྒྱུན་ནོངས་པའི་སྐྱོན་ཀུན་རྩལ་འདོན་པ། · ། མ་ཡིན་ལུང་རིགས་དབྱར་གྱི་རྔ་
གསང་གིས། །གཟུར་གནས་ཡིད་ཀྱི་མདོངས་མཐའ་དགའ་བས་སྒེག་ །རྩོད་
དུས་རྙོགས་པས་རྒྱལ་གསུང་མཚོ་བསླད་ཅིང་། །མི་ཤེས་བྱིས་པའི་ཆུ་སྲིན་
གྱིས་བཟུང་ཚེ། །མགོན་ཁྱོད་རྣམ་དཔྱོད་ནོར་བུ་ཀེ་ཏ་ཀས། །བསྒྲུབས་ཏེ་
ལེགས་བཤད་ནོར་བུའི་མཛོད་ཀྱིས་གཏམས། །རང་བློ་ཆོས་རབ་རྣམ་འབྱེད་
སྤོབས་པ་ཡི། །མཛེས་པའི་བ་དན་གཡོ་བའི་མཐུ་བྲལ་ཡང༌། །ཁྱོད་སྲས་
བདུད་རྩིས་བྱུག་པའི་དྲང་སྲོང་གི །ཁྲུས་ཀྱིས་བསྐྱངས་པས་ཡིད་ཆེས་ངེས་
ཤེས་སྐྱེས། །རབ་འབྱམས་ཞིང་གི་རྣམ་འདྲེན་ཉིན་བྱེད་མདུན། །རྡོ་རྗེ་རྣོན་
པོའི་རྣམ་ཐར་འདབ་སྟོང་གི །ངོ་མཚར་མཛེས་པས་རྒྱལ་བའི་གདུང་འཛིན་
པའི། །དཔལ་དེ་ཁྱོད་ཀྱི་མཛད་བཟང་མཇལ་བས་རྟོགས། །མཁས་པ་ཕལ་
ཆེར་ཐུན་མོང་རིག་གཞུང་དང་། །ཕྱོགས་རེའི་ངག་གི་ཅ་ཅོ་ཆེས་མང་ཡང་། །
ཁྱོད་ཀྱི་བསྟན་བཅོས་སྣང་བའི་གཏེར་ཆེན་གྱིས། །རྒྱལ་གསུང་དབྱར་གྱི་དགའ་
སྟོན་མཐའ་དག་གསལ། །ཐུབ་དབང་བཀའ་དྲིན་རྗེས་སུ་དྲན་པའི་གཏམ། །ལེགས་
བཤད་གཞན་གསོས་གླུ་ཡིས་རབ་བསྐུལ་ནས། །ཆེན་པོ་བདུན་ལྡན་ཐེག་
124

མཆོག་དབྱར་གྱི་དཔལ། །རྒྱས་མཛད་ཆར་ལྡན་སྤྲིན་གྱི་འཇོ་སྒེག་བཞིན།་ །དུས་
གསུམ་འདྲེན་པའི་ཐུགས་བསྐྱེད་གོ་ཆ་དང་། བྱང་ཆུབ་སྤྱོད་པའི་རྒྱུ་རྩལ་མཐོར་
དག་གི །དགེ་བའི་བཤེས་གྱུར་ཟུར་ཕུད་ལྔ་པའི་མཐུ། ， །མགོན་ཁྱོད་གཅིག་
པུས་ཞིང་འདིར་འདྲེན་པ་བཞིན།་ །མཁས་དང་གྲུབ་པ་བཟང་པོའི་ལེགས་མཛད་
མཐུ། །ཕྱོགས་སུ་མ་ལྷུང་ཆ་ཤས་རབ་རྫོགས་པའི། །རོང་ཀློང་ཟུར་པ་མེས་
དབོན་རྣམ་དཔྱོད་ཟླ། །མགོན་པོའི་གསང་གསུམ་ལྷ་ཡི་ལམ་ལ་མཛེས། །གཅིག་
ཏུ་མི་གནས་བརྫུན་རིས་སྨིག་རྒྱུ་ཡི། །ལས་བྱེད་ཟོག་པོའི་ནོར་འཛིན་བརྡལ་བ་
དང་།. ། མི་མཚུངས་ཆོས་གཏེར་སུམ་འབབ་དལ་འགྲོ་ཡིས། །སྙིགས་དུས་
དྲི་མ་སེལ་ལ་ཁྱོད་མཚུངས་སུ། །དབང་ཆེན་དགྱེས་རབ་རྡོ་རྗེའི་སློབ་དཔོན་
གྱིས། །འཇམ་དབྱངས་གྲུབ་པའི་སྐྱེས་མཆོག་དཔུང་བཞི་ཡིས། །རྒྱལ་
བསྟན་སྲུང་བའི་ཐུགས་སྲས་ཐུ་བོ་ཞེས། །ལུང་བསྟན་གསེར་གྱི་ཅོད་པན་ཁྱོད་
དབུར་བཅིངས། །བྱམས་ཆེན་ཏི་སེའི་ཁ་བབས་བཞི་ཡི་ཀླུང༌། །ཐོགས་མེད་
སྐུ་མཆེད་མཁྱེན་དཔྱོད་འཛམ་གླིང་གཞིར། །དྲངས་ཀུན་ཁྱོད་ཀྱིས་དེ་དོན་དགོངས་
འབྱེད་པའི། །ལེགས་གསུང་རླབས་ཕྲེང་གཡོ་བས་བརྒྱན་ཏེ་བསྔགས། །
མཐའ་བྲལ་དབུ་སེམས་ཉི་ཟླའི་འཛུམ་ཟེར་གྱིས། ། ཁྱོད་ཐུགས་ཀུན་གསལ་སྒེག་
མོའི་རྒྱན་གྱུར་པས། །བྱམས་འཇམ་དགོངས་པའི་སྣང་བ་འབུམ་ཕྲག་ཀུན། །
འགལ་མེད་སྒྲུབ་ལ་ཁྱོད་མཚུངས་སྲིད་འདིར་མེད། །སྟོན་པའི་བསྟན་ལ་རྒྱལ་
བའི་གདུང་འཚོབ་ཅིང་། །རྒྱལ་སྲས་གསེར་རིའི་དབུས་ན་རི་དབང་བཞིན། །
ཁྱད་དུ་འཕགས་པའི་ཤིང་རྟ་ཆེན་པོ་ཞེས། །མཆོག་གསུམ་དགྱེས་པའི་སྐྱ་
125

རེངས་ཁྱོད་ཀྱིས་དྲངས། །དབྱར་གྱི་བདུད་རྩིས་སིམ་པའི་རྩི་ཤིང་བཞིན། །མགོན་
པོའི་མཁྱེན་བརྩེ་ནུས་པའི་དྲོད་སྣང་གིས། ། སྔ་འགྱུར་བསྟན་པའི་ཆུ་གཏེར་
བཤད་སྒྲུབ་ཀྱི། །རླབས་ཕྲེང་འབུམ་དུ་གཡོ་བས་ཀུན་དགར་མཛད། །དགོས་
པ་ཅན་ཕྱིར་དོན་གཅིག་མིང་། །མང་དུ་བསྙད་དང་མིང་གཅིག་དོན། །དུ་མར་
འཇུག་སོགས་མངོན་བརྗོད་ལམ། །གཟིགས་པའི་སྤྱན་དཀྱུས་ཕྲ་ལ་རིང་། །
རྒྱན་གྱི་བསྟན་བཅོས་ནོར་བུ་ཡི། ། མེ་ལོང་ལེགས་བཤད་བྱི་དོར་གྱིས། །སྔོན་
མེད་ཁྱད་པར་ཚིག་དོན་གཟུགས། །བརྒྱ་ཕྲག་དག་ཀྱང་འཆར་ལ་ལྟོས། །རང་
བཞིན་བརྗོད་ན་གསལ་ལ་འདུམ། །འཁྱོག་བརྗོད་ཉམས་འགྱུར་བྱེ་བས་སྒེག །
བདེ་བར་གཤེགས་པའི་སྙན་ངག་བཞིན། །མཚུངས་མེད་བརྗོད་པ་དག་ཅིང་
གཙང་། །ཟབ་དོན་དཀའ་གནད་རྒྱ་ཆེར་བཀྲལ། །སྔོན་བཤད་རྗེས་ཟློས་ནམ་
ཡང་མིན། །ཡབ་མེས་རིང་ལུགས་གཙང་མར་སྨྲ། ཤིང་རྟའི་དགོངས་པ་
གཅིག་ཏུ་འདྲིལ། །ཡི་གེ་གཅིག་ནས་རྒྱུན་ཆགས་བར། །པྲི་ཏ་ཛ་ཏིའི་ཕྲེང་བ་
ཡིས། །བྱ་དཀའི་བརྗོད་པ་བཀོད་ལེགས་པས། །སྐད་གཉིས་སྨྲ་བའི་དབང་
ཕྱུག་མཚོན། །ཡོངས་སུ་གྲགས་པའི་གཞུང་དང་འགྲེལ། །ཀུན་ལ་ཁྱབ་པར་
མི་སྟོན་ཞིང་། །སུས་ཀྱང་རྟོགས་དཀའ་དཀོན་པའི་ཆོས། །ལེགས་བཤད་
རྒྱལ་མཚན་ཏོག་ཏུ་ཕྱིར། །ངེས་དོན་རྒྱུད་རྒྱལ་གསང་བ་འགྲེལ། །རྣམ་པ་
དུས་ཀྱི་སྦྱོར་བ་ཡིས། །སྦས་པའི་དེ་ཉིད་མངོན་སྟོན་པའི། །རྩིས་རིག་རྒྱུ་
སྐར་ཐུགས་མཁར་བཀྲ། །ཕྱི་ཡི་བྱེད་གྲུབ་རྩིས་ཀྱི་གཞུང་། །ནང་གི་འབྱུང་
བ་སྤར་སྨེ་ལོ། །གཞན་དུ་ཡེ་ཤེས་དཀྱིལ་འཁོར་ཚུལ། །གསལ་བྱེད་བརྟན་
126

པའི་འཁོར་ལོ་དངོས། །ཡན་ལག་དབྱངས་འཆར་རྒྱུད་མན་ངག །གབ་པ་
མངོན་ཕྱུང་བླང་དོར་གྱི། །ལྐོག་གྱུར་ལག་མཐིལ་རྫས་བཞིན་དུ། །རྟོགས་
པའི་རྣམ་དཔྱོད་སྤྱན་སྟོང་མངའ། །ཕྱོགས་རེའི་གཞུང་དུ་མ་འཕྱན་པར། །ཐ་
སྙད་རིགས་པའི་འཕྲུལ་འབུམ་ཕྲག །ཁྱོད་ཐུགས་ཡེ་ཤེས་མེ་ལོང་དུ། །གདོད་
ནས་བཀོད་བཞིན་གསལ་བར་གྱུར། ། སྒྲ་དང་སྡེབ་སྦྱོར་ཐུ་མི་ཡི། །ཡི་གེའི་
སྦྱོར་བས་ལུང་གི་ཆོས། །ཟབ་གསལ་རྗེན་པར་ཕྱུང་པ་ལ། །རྣོན་པོའི་དཔྱད་
ཀྱིས་ཟུག་བཞིན་འབྱིན།. །བརྗོད་པའི་མཆོག་གི་དོན་རྟོགས་པས། །གཟུངས་
དང་སྤོབས་པའི་མཛོད་ཀྱི་སྒོའི། །ཟབ་དོན་འབྱེད་པའི་ལྡེའུ་མིག་གིས། །ཆོས་
རབ་རྣམ་པར་འབྱེད་ལ་མཁས། ་ །ཁྱོད་ཀྱི་རྣམ་དཔྱོད་ཉི་མ་ནི། །མཁས་པའི་
བློ་མཁར་ཆེས་གསལ་ཞིང་། །ཕྱོགས་རེར་སྨྲ་བའི་འབྱུང་པོའི་བྱ། །ལོག་
རྟོག་བྲག་ཕུག་ཅ་ཅོ་སྒྲོག །ཟབ་མོ་དབུ་མའི་རིགས་ལམ་གྱིས། །རྡོ་རྗེ་ཐེག་
པའི་གནད་བཀྲོལ་ཅིང་། །ཚད་མའི་རིགས་པས་ངེས་གསང་དོན། །གཏན་
འབེབས་རོང་ཟོམ་པཎ་ཆེན་དངོས། །མཁས་པ་ཕལ་ཆེར་གཞུང་ཕྱོགས་རེ། །
ཁྱོད་ནི་མདོ་སྔགས་རིག་པའི་གནས། །གཡུང་དྲུང་བོན་གྱི་ཁྱད་ཆོས་ཚུན། །
ཡེ་ཤེས་སྣང་བས་འབྱེད་ཅིང་སྡུད། །ཟབ་དོན་དབུ་མའི་སྤྱན་ཡངས་ཤིང༌། །
ཐ་སྙད་ཚད་མའི་མཆེ་སྡེར་རྣམས། །དབུ་ཚད་སེང་གེ་མཇིང་བསྣོལ་སྲོལ། །
འབྱེད་ལ་ཤཱནྟ་རཀྵི་ཏ། །མང་ཐོས་ནོར་བུའི་མཛོད་ཀྱིས་ཕྱུག །ཡང་དག་
རིག་བཞིའི་དཔུང་དང་ལྡན། །སྤོབས་པའི་གཏེར་བརྒྱད་ནོར་བདུན་གྱིས། །བསྐོར་
བཞིན་ཐེག་མཆོག་རྒྱལ་ཐབས་བསྐྱངས། །རིགས་པའི་རལ་གྲི་རྣོན་པོ་ཡིས། །
127

 རྒོལ་ངན་འཇོམས་ཀྱང་ཡང་དག་ལྟའི། །སྐྱོན་སེལ་ཟབ་དགོངས་གསལ་བྱེད་
 ལས། །ཕྱོགས་ཞེན་ཅ་ཅོ་ནམ་ཡང་མིན། །བཤད་ན་རྒྱལ་དགོངས་མཐར་
 ཐུག་བཀྲལ། །སྒྲུབ་ན་ཡབ་མེས་བཀའ་སྲོལ་བཟུང་། །རྟོག་གེའི་ཀུ་ཅོ་ཙམ་
 མིན་པ། །ཤིང་རྟ་གཉིས་ཀྱི་བསྟན་བཅོས་བཞིན། །རྩོད་པའི་རིགས་ལམ་
 བརྒྱ་འབྱེད་ཀྱང་། །ཐེག་མཆོག་ཟབ་མོ་རྗེན་སྟོན་ལས། །གཞན་སེམས་
 དཀྲུགས་པའི་ཚེར་མའི་ངག །ཕལ་པའི་ངན་སྨྲས་ཟུར་ཙམ་མེད། །གཞན་
 གྱིས་བསྟོད་སྨད་རྗེས་འབྲངས་པའི། །བྲག་ཆའི་ཅ་ཅོ་མ་ཡིན་པ། །རང་བཞེད་
གཙང་མའི་རིགས་ལམ་གྱིས། །རྒྱལ་དགོངས་ཇི་བཞིན་བཀྲལ་ལ་མཁས། །
ཁྱོད་ཀྱི་མཁྱེན་རབ་ནམ་མཁའི་མཐའ། །ཆོས་བཟང་ནོར་བུས་གཏམས་ན་ཡང་། །
ཁེངས་དང་རྒྱགས་པས་མ་འདྲེས་པ། །ཞི་དུལ་ངང་པའི་ཁྱུ་བཞིན་མཛེས། །རྣམ་
མཁྱེན་བགྲོད་པའི་ཉེ་རྒྱུ་དང་། །སྙིང་པོའི་བསྟན་པ་རྟོགས་པ་རུ། །གཟིགས་
ནས་དབེན་པར་རྟག་ཉུལ་བས། །ཆོས་བརྒྱད་ཞགས་པ་བཅད་ནས་བཞུགས། །
མང་ཐོས་འབྱོར་པས་མ་བཏང་ཞིང་། །འཆད་རྩོད་རྩོམ་པའི་གཟུགས་བརྙན་གྱི། །
ཅ་ཅོ་ཁོ་ན་མ་ཡིན་པར། །ཞི་བའི་ནགས་སུ་གཅིག་པུར་དགྱེས། །ཆོས་རབ་
ཀུན་གྱི་བཅུད་བླངས་ཏེ། །འདུ་འཛིའི་ལས་ཀྱིས་མ་བཅིངས་པར། །ཞི་ལྷག་
བདུད་རྩིའི་ཉིང་ཁུ་ལ། །དགྱེས་པས་སྒྲུབ་པའི་སྲོག་འཁར་ཚུགས། ། ཁྱོད་
ཐུགས་འཕགས་པའི་ཡེ་ཤེས་ཀྱི། །གཟིགས་པའི་སྤྱན་སྟོང་རབ་བཀྲ་བས། །
ཆོས་བརྒྱད་ལས་ཀྱིས་མ་བྲེལ་བ། །རྟག་ཏུ་བདེན་པའི་དགའ་ཚལ་ཉུལ། །རྡོ་
རྗེ་ཐེག་པའི་ལམ་གྱི་སྙིང་། །རྡོ་རྗེ་གཏོར་བླུགས་ཆོ་ག་ཡིས། །རྡོ་རྗེ་བཞི་ཡི་
128

ནུས་སད་པའི། །རྡོ་རྗེ་འཛིན་པའི་མཆོག་ཏུ་གཤེགས། །སྲིད་ཞིའི་སྲོག་གྱུར་
སྟོང་ཆེན་འཇམ་པའི་དབྱངས། །ཤིན་ཏུ་ཞི་བ་མི་ཤིགས་རྣམ་ཐར་གསུམ། །འོད་
གསལ་སྐུ་དང་ཡེ་ཤེས་དག་པའི་དཔལ། “།རྣམ་མེད་ཕྱག་རྒྱའི་དབྱིངས་ལས་མ་
འདས་བཞིན་ །མཁའ་ཁྱབ་སྙིང་རྗེ་སྒྱུ་མའི་ཟློས་གར་གྱིས། །མཚན་དང་སྐུ་
སྔགས་མཐའ་ཀླས་རོལ་མོ་ཀུན། །བསྙེན་སྒྲུབ་ལས་ཀྱིས་རྟག་ཏུ་བསྙེན་མཛད་
པས། །དངོས་གྲུབ་འདོད་དགུའི་འབྱོར་པས་ལྷག་པར་ཕྱུག །རབ་འབྱམས་
རྒྱལ་བའི་ཐུགས་མཚོར་དགྱེས་སྤྱོད་པའི། །ཡེ་ཤེས་སེམས་དཔའ་རིན་ཆེན་
དབྱིག་གི་སྙིང་། །བླ་མེད་རྒྱུད་ཀྱི་དགོངས་བཅུད་དངོས་གྲུབ་གཏེར། །དོན་
གཉིས་འདོད་འཇོའི་བཙས་སུ་ཁྱོད་ཀྱིས་བསྒྲུབས། ། སྲིད་ཞི་དབྱིངས་སུ་སྨྲ་བྱེད་
དུས་དགྲའི་དབང་། །སྣང་སྲིད་ཡེ་ཤེས་ཕྱག་རྒྱས་གཟོད་མ་ནས། །ཐོབ་པའི་
དགོངས་པ་མི་གཡོའི་ཏིང་འཛིན་གྱིས། །འཁོར་འདས་སྟོང་སྲོག་འཕྲོག་ལ་
གནུབས་ཆེན་དངོས། །གདོད་ནས་གྲུབ་པའི་རིགས་ཁམས་གསེར་སྦྱངས་ལ། །
བསྐྱེད་བཟླས་རྫོགས་པའི་བཞུ་བཏུལ་གྱིས་སྦྱངས་པས། །རྫོང་འཕྲང་སྲོག་གི་
རྒྱན་གྱི་ཁྱད་པར་བརྒྱས། །རབ་སྒེག་ཡབ་མེས་སྲོལ་འཛིན་ཁྱོད་གཅིག་ཙམ། །
དེ་ཚེ་ཕས་རྒོལ་དཔུང་གི་ཕྲུ་མའི་ཚོགས། །འབུམ་དུ་གཡོས་ཀྱང་ཕྱོགས་ལས་
རྣམ་རྒྱལ་རྔ། །ཐོས་པའི་མོད་ནས་དོན་སྙིང་ཁ་སྒོ་རུ། །འདྲེན་པའི་གྲགས་
སྙན་དཔལ་གྱིས་ཕྱོགས་ཀུན་ཁེངས། །གཤེད་སྐོར་རྒྱུད་སྡེའི་བསྙེན་སྒྲུབ་ལས་
གསུམ་མཚོ། །ཟབ་དོན་དབྱིངས་སུ་མནལ་ལ་ཐུགས་བསྐྱེད་ཀྱི། །དེད་
དཔོན་ཆེན་པོས་བསྟན་འགྲོའི་རྒུད་སེལ་དབྱིག །ཐོས་བསམ་རྒྱལ་མཚན་ཏོག་
129

ཏུ་འབད་པས་ཕྱིར། །དེ་ཚེ་བློ་ལྡན་རྒྱུ་མཚན་ཤེས་པའི་ཡིད། །སྟོན་ཟླས་རེག་
པའི་ཆུ་མཚོའི་ལང་ཚོ་བཞིན། །དོན་གཉེར་དད་བརྩོན་རླབས་ཀྱིས་ལེགས་
བསྐུལ་ཏེ། །ཁྱོད་ཞབས་པདྨོར་བསྙེན་ལ་ཆོག་མི་ཤེས། །ཆེ་བ་དྲུག་ལྡན་སྔ་
འགྱུར་བསྟན་མཆོག་ལ། །ནག་ཕྱོགས་ཀླ་ཀློའི་སྒྲ་གཅན་ཁ་རླངས་ཀྱིས། །སྒྲིབ་
བརྩམས་བསམ་སྦྱོར་རྩ་སྐམ་མེར་མཆེད་བཞིན། །མིང་གི་ལྷག་མར་བྱས་པ་
ཁྱོད་ཀྱི་དྲིན། །འཇམ་དཔལ་མཁྱེན་གཉིས་གཏེར་ལ་དབང་བསྒྱུར་ཞིང་། །ཟིལ་
གནོན་གནམ་ལྕགས་ལྕེ་ཡིས་གཟུང་འཛིན་གཞིལ། །བདེ་ཆེན་པདྨ་དབང་གིས་
སྣང་སྲིད་སྡུད། ་ །བདེ་མཆོག་རྡོ་རྗེ་ནམ་མཁའི་དཀྱིལ་འཁོར་སིམ།་ །ཆོས་
དོན་རྟགས་ཀྱི་བདུད་རྩིས་འཆི་མེད་གྲུབ།་་ །ཐལ་འབྱིན་ཕུར་པའི་མཚོན་གྱིས་
ཡིདཾ་སྲུབ་བརླགས། ་ །སྣང་སྲིད་དྲེགས་ཚོགས་བཀའ་ཡི་ཕོ་ཉ་དང་། །དྲག་
སྔགས་རྡོ་རྗེའི་ཐོག་མདའི་སྒྱུ་རྩལ་འགྲན། །ཀུན་འདུས་མཚོ་སྐྱེས་བླ་མའི་ཞལ་
སྐྱིན་དངོས། “ །རྫས་སྔགས་ཏིང་འཛིན་ཕྱི་ནང་རྟེན་འབྲེལ་གྱི། །དེ་ཉིད་མངོན་
གྱུར་གནས་སྐབས་མཐར་ཐུག་གི །ལས་བཞིས་བསྟན་འགྲོའི་རྒྱལ་ཐབས་སྐྱོང་་
བ་ལ། །དབང་ཐོབ་གྲུབ་བརྙེས་དམ་པ་སངས་རྒྱས་བཞིན། །རྒྱུད་ལུང་མན་
ངག་ཉིང་ཁུའི་བཅུད་ཕྱུང་ཞིང་། །བསྙེན་སྒྲུབ་ལོས་ཀྱི་འཕྲུལ་བརྒྱས་དོན་གཉིས་
བསྒྲུབས། །བཀའ་གཏེར་གདམས་པའི་ཕ་ནོར་རྗེས་འཇུག་ལ། །འདོད་དགུ་
སྟེར་བའི་མེས་པོ་འགྲན་ཟླ་བྲལ། །ཤེས་རབ་རང་བྱུང་སྒྲོན་མ་ཡིས། །འཁྲུལ་
རྟོག་མུན་པ་དཔྱིས་འབྱིན་ཏེ། ། ཡེ་ཤེས་འདོད་དགུའི་སྣང་བ་ལ། །ཅི་དགར་
རྩེན་ཕྱིར་ཀུན་མཁྱེན་དངོས། །ཐེག་མཆོག་རིང་ལུགས་གངས་ཆེན་མཚོ། །
130

མཁྱེན་དཔྱོད་ཉིན་བྱེད་ཀྱིས་འཁྱུད་པའི། །གཉུག་མ་རྡོ་རྗེའི་སེམས་ཆེན་པོ། ༈
སྟོན་པའི་ལེགས་བཤད་ཆུ་ཀླུང་འབབ། - །ཚིག་བྲལ་ངག་གིས་མི་མཚོན་
དབྱིངས། ་ །ངན་རྟོག་རྡུལ་གྱིས་སྒྲིབ་བརྩམ་ཚེ། །ཡང་དག་གཟིགས་པའི་
ལེགས་བཤད་ཀྱི། །རླུང་གིས་འཇོམས་ལ་དཔའ་བས་བསྒྲིངས། །རྡོ་རྗེའི་
གསང་བ་ཆེན་པོའི་སྒོ། ༼འབྱེད་ཅིང་སེང་གེའི་སྒྲ་སྒྲོག་པའི། །ཁྱོད་གསུང་རྩེ་
བརྒྱ་གདེང་ཙམ་གྱིས། ་ །ལོག་སྨྲའི་ལྟ་མིན་རྒྱ་མཚོར་ཡིབ།: ། ཁྱོད་ཀྱི་ཡང་
དག་རིགས་པའི་མེ།་ །དུས་ཀྱི་ཞུགས་བཞིན་སྦྱར་བ་ན། །དབྱིངས་ནས་ལྷ་
དང་ཌཱ་ཀི་ཡིས། །དགྱེས་གློས་བྲེལ་ལ་སོམ་ཉི་བྲལ། ། ཨེ་མ་ཡེ་ཤེས་མེ་
ལོང་ཉིད། །གཙོ་དང་འཁོར་ཚུལ་མཁས་བཙུན་གྲུབ། །ཕྲིན་ལས་གར་གྱིས་
ཆེས་བྲེལ་བའི། །ཐུགས་རྗེའི་གོ་ཆ་སུ་ཡིས་འགྲན། །མཁྱེན་པའི་བདག་པོ་
བཤེས་གཉེན་ཚུལ། །མགོན་ཁྱོད་རྣམ་ཐར་ཕྲ་མོས་ཀྱང་། །དད་པའི་ཡི་ག་
ལྡང་བཞིན་དུ། །བསྔགས་པའི་མེ་ཏོག་བསྟར་ལ་བརྒྱུས། །མཆོད་རྫས་ཤིན་
ཏུ་ཕྲ་ན་ཡང་། །ཟོལ་མེད་དོད་པ་སྙིང་དབུས་ནས། ་ །རྒྱས་པའི་ཚིག་གི་སྦྱོར་
བ་འདིས། །ཡབ་གཅིག་དགྱེས་སྤྱན་བབས་སྟེགས་ཤོག །དམན་ལ་དམ་
པས་རྗེས་བརྩི་བ། །འཕགས་པའི་ཆོས་ཉིད་ཡིན་པའི་ཕྱིར། །སྙིང་པོའི་བྱང་
ཆུབ་བར་དུ་ཡང་། །ཁྱོད་ཉིད་དགེ་བའི་བཤེས་གྱུར་ཅིག །དེ་ཚེ་ཁྱོད་ཀྱི་རྣམ་
ཐར་དཔལ། །དད་པས་ཉེ་བར་ལེན་པའི་མཐུས། །མཉེས་པ་གསུམ་གྱི་རིམ་
གྲོ་ཡིས། །ཁྱོད་ཞབས་པདྨོ་བསྙེན་གྱུར་ཅིག །དྭངས་བའི་མཚོ་ལ་ཟླ་ཤེལ་
བཞིན། །ཁྱོད་ཐུགས་མཁྱེན་གཉིས་ཀེ་ཏ་ཀས། །བདག་བློའི་མི་ཤེས་རྙོགས་
137

མ་བསྒྲངས། །ཐར་གྲོལ་རླབས་ཕྲེང་གཡོ་བར་མཛོད། །རབ་འབྱམས་ཞིང་
གི་འདྲེན་པ་ཡི། །སྲས་ཀྱི་ཐུ་བོ་ཁྱོད་གཅིག་བཞིན། ''བདག་ཀྱང་རྗེ་བཙུན་
ཆོས་ཀྱི་རྗེའི། །གདུང་འཚོབ་གསང་བ་ཀུན་འཛིན་ཤོག་ །མདོར་ན་མངོན་
མཐོ་ངེས་ལེགས་ཀྱི། །ཡོན་ཏན་མཐའ་དག་ཁྱོད་གཅིག་པུས། །སྩོལ་བས་
མགོན་ཁྱོད་མི་འབྲལ་བར། །ཚངས་པའི་རྒྱན་དུ་མཆོད་པར་ཤོག་ །མཁྱེན་
བཟང་སྣང་བ་བརྒྱ་པ་ཡིས། །རབ་འབྱམས་ཆོས་སྒོའི་ཨུཏྤལ་ནགས། །འབྱེད་
ལ་ཆགས་ཐོགས་མི་མངའ་བས། །སྤེལ་ལ་མཁའ་དང་མཉམ་གྱུར་ཅིག །རྒྱལ་
བ་རྒྱ་མཚོའི་རྣམ་ཐར་ཆུ།། །ཁྱོད་ཐུགས་རྒྱ་མཚོར་ཆེས་གཞོལ་བའི། །ངོ་
མཚར་དཔལ་དེ་བདག་གིས་ཀྱང་། །ཐོབ་པའི་སྐལ་བཟང་རྙེད་གྱུར་ཅིག །མགོན་
ཁྱོད་ཡེ་ཤེས་ཉིན་མོར་བྱེད། །བདག་བློའི་མཁའ་ལ་དགྱེས་རྩེན་པས། །ཐམས་
ཅད་གཟིགས་པའི་འོད་སྟོང་གིས། །མི་ཤེས་མུན་སྤྲུལ་འཇོམས་ནུས་ཤོག །
ཡང་དག་ཡང་དག་མ་ཡིན་པའི། །ཆོས་རབ་རྣམ་འབྱེད་སྤོབས་པའི་མཐུ། །ཁྱོད་
མཚུངས་ཁྱོད་ཀྱི་རིང་ལུགས་ཆོས། །ཐོས་བསམ་སྒོམ་པས་འཛིན་ནུས་ཤོག །
ཐུབ་བསྟན་ཡོངས་འདུས་ཀུན་དགའི་ཚལ། །མཛེས་བྱེད་མཁས་གྲུབ་ལག་ལྡན་
ཁྱུའི། །དབུས་ན་ལྷ་ཡི་གླང་པོ་དང་། །མཚུངས་ཁྱོད་ངེས་པའི་ཡིད་ཀྱིས་
བསྟོད། །དོན་ལྡན་སྨྲ་བའི་ངག་འདིས་ཀྱང་། །ངག་གི་དབང་ཕྱུག་བློ་གཏེར་
ལྷས། །ངག་ཚིག་ཚངས་པའི་དབྱངས་བསྩལ་ཏེ། །ངག་ཀུན་ཆོས་ཀྱི་རོ་ལྡན་
ཤོག །ཐུབ་བསྟན་མངའ་ཐང་སྤེལ་བ་ལ། །ཐབས་མཁས་སྙིང་རྗེའི་འཇུག་
པའི་སྒོ། །བླ་མ་འཇམ་པའི་དབྱངས་ཇི་བཞིན། །རྒྱལ་བའི་ཕྲིན་ལས་འཛིན་
13

གྱུར་ཅིག - ཤེས་རབ་ཆེན་པོའི་མེ་ལྕེའི་དབལ། ་།བརྩོན་ཆེན་རླུང་གིས་རྟག་
བསྐུལ་བས། །སྲིད་པའི་ཚང་ཚིང་ཀུན་བསྲེགས་ནས། །ཞི་བ་ཆེན་པོའི་
དཔལ་ཐོབ་ཤོག །ཅེས་ཤིན་ཏུ་སྙིགས་མའི་འདམ་རྫབ་ཏུ་སྐྱེས་ཀྱང་སྔོན་བསགས་རྣམ་པར་
དཀར་བའི་མེ་ཏོག་གི་ཟེའུ་འབྲུ་ལ་ཡབ་གཅིག་འཇམ་དཔལ་དགྱེས་པའི་ཉིན་བྱེད་ཀྱི་སྣང་བས་བསྐྱངས་
པའི་སྐལ་པ་བཟང་པོ་རྗེས་སུ་དྲན་པའི་ཚིགས་སུ་བཅད་པའི་ཕྲེང་བ་བསྟར་ལ་བརྒྱུས་པ་འདིའང་མེ་བྱི་ས་
ག་ཟླ་བའི་ཚེས་༢༩ ཀུན་མཁྱེན་བླ་མ་ཞི་བར་གཟིམས་པའི་དུས་མཆོད་ཀྱི་ཚུལ་དུ་བསྔགས་བཙུན་
རྨོངས་པ་མངྒ་ལས་མཐའ་ཡི་རྒྱལ་ཁབ་ཀྱི་སྨན་ལྗོངས་དང་ནགས་ཚལ་དུ་དྭངས་བཞིན་རྒྱུ་བའི་སྐབས་ཅི་
རིགས་པར་བསྟོད་ཅིང་སྨོན་པ་བཞིན་འགྲུབ་པར་གྱུར་ཅིག། །།སརྦ་མངྒ་ལཾ།། །།
133

༄༅། །འཇམ་མགོན་མི་ཕམ་རྒྱ་མཚོའི་ཉེ་གནས་མཉེས་པ་གསུམ་གྱི་ཞབས་
ཏོག་མཐར་ཕྱིན་པའི་བླ་མ་ཆོས་དབྱིངས་འོད་གསལ་གྱི་རྣམ་ཐར་ཡིད་ཆེས་དད་
བརྒྱའི་གསོས་སྨན་ཞེས་བྱ་བ་བཞུགས་སོ། །
རྒྱལ་ཀུན་ཡབ་གཅིག་རྗེ་བཙུན་འཇམ་དཔལ་དབྱངས། །སྔ་འགྱུར་ཤིང་རྟའི་
སྲོལ་འབྱེད་པཎ་ཆེན་ཚུལ། །མཆོག་དང་གཉིས་མེད་འོད་གསལ་རྡོ་རྗེ་ཞེས། །
མཚུངས་མེད་རྣམ་འདྲེན་མཆོག་ལ་གུས་བཏུད་ནས། །གང་གི་རྣམ་ཐར་བདུད་
རྩིའི་ཕྲེང་། ། ཡིད་དང་རྣ་བའི་རྒྱན་རྨད་བྱུང་། །བརྗེད་དུ་ཕངས་ནས་སྐལ་
བཟང་ལ། །སྨན་ཕྱིར་རེག་ཟིག་འདི་ལྟར་སྤེལ། །དེ་ཡང་དཔལ་ལྡན་བླ་མ་
དམ་པ་འདི་ཉིད་ཐོག་མར་སྐུ་འཁྲུངས་སའི་གནས་ནི་ཤར་རྒྱལ་མོ་རོང་སྟེ་ཁྱིམ་དུ་
མ་བཞུགས་པར་དགུང་གྲངས་བཅོ་བརྒྱད་སྟེང་གྲོགས་ཁ་ཤས་དང་བཅས་ཏེ་རྒྱ་
ནག་གླང་ཆེན་འགྱིང་རིར་བསྐོར་བར་ཕེབས། ཆོས་སྒོར་ཞུགས་ནས་གྲྭ་ས་
གཅད་དགོས་དགོངས་ནས་ལོ་གཅིག་ཙམ་བཞུགས། ཀློག་དང་ཆོས་སྤྱོད་
སོགས་དང་བོད་སྐད་བརྡའ་འཕྲོད་ཙམ་མཁྱེན། བླ་མ་ཚད་ལྡན་ཞིག་མ་བསྟེན་ན་
འདི་ཙམ་གྱིས་ཕན་མི་འདུག བླ་མ་ཞིག་བསྟེན་དགོས་པར་ཐུགས་ལ་ཡང་ཡང་
ཤར་བཞིན་ཏྲེ་ཧོར་བྲག་མགོར་བྱོན། དེར་དགེ་ལུགས་ཀྱི་བླ་མ་རྫ་ལྷ་མགོན་
ཞེས་ཐུགས་དམ་དཀོན་མཆོག་སྤྱི་འདུས་བསྟེན་ཅིང་ལུང་བསྟན་མང་པོ་གསུང་
མཁན་ཞིག་འདུག་པ་མཇལ་ནས་ང་བླ་མ་སུའི་དྲུང་དུ་སོང་ན་ལེགས་ཞུས་པས་
ཁྱེད་རང་གི་ཚེ་རབས་ལས་ཀྱི་བླ་མ་འཇུ་མི་ཕམ་རེད་འདུག་པས་དེ་ཡི་དྲུང་དུ་སོང་
134

ན་ལེགས། དེ་ཡང་མྱུར་དུ་སོང་ན་མ་གཏོགས་མཇལ་ས་མི་འདུག་གསུངས་
པས་བླ་མ་དེ་གང་དུ་བཞུགས་སྐད་ཆ་དྲིས་པས་དཀར་མོ་སྟག་ཚང་ཞེས་པའི་རི་
ཁྲོད་དུ་བཞུགས་པར་རྩད་ཆོད་པས་གཞན་གང་དུའང་མ་སོང་བར་དེར་གཏད་ནས་
བྱོན། · བླ་མ་མཇལ་ཉིན་ཁ་བ་ཆེན་པོ་ཞིག་བབ། ཞོགས་པ་སྔ་པོ་མཇལ་
སྐབས་ང་བླ་མ་ཞིག་བསྟེན་དགོས་འདུག རྫ་ལྷ་མགོན་གྱིས་ཁྱེད་ཀྱི་མདུན་
སོངས་ཞེས་ལུང་བསྟན་པས་ཁྱེད་ཀྱི་མདུན་དུ་སྡོད་ཆོག་པ་དགོས་ཞུས་པས།
ཁྱེད་རང་ཤར་རྒྱལ་མོ་རོང་པ་རེད། ང་བྱང་རྫ་ཆུ་ཁར་སྐྱེས་པ་རེད། ང་ལ་ད་
སྔ་གཡོག་པོར་བཞག་ཐབས་མི་མཆོག་དམན་མང་པོས་ཟེར་ཀྱང་གཅིག་ཀྱང་མ་
བཞག རང་རེ་གཉིས་ཀ་ཨ་ཅོ་གཉིས་རེད་པས་མཐུན་ན་མཉམ་དུ་སྡོད། མ་
མཐུན་ན་སོ་སོར་འགྲོ་ཆོག་གི་རེད། སྡོད་དང་ཆོག་གསུངས། དེར་སློབ་མ་
མང་པོ་འདུག་པ་བླ་མས་དེ་ལྟར་གསུང་སྐད་ཐོས་པས་ཐམས་ཅད་ཡ་མཚན་སྐྱེས་
སོང་གསུངས། དེ་སྐབས་རྗེ་བླ་མ་རིན་པོ་ཆེ་ཟླ་བ་གཅིག་གི་མཚམས་ནས་སྐུ་
མཚམས་བཅད་རྒྱར་བཞུགས་རྒྱུ་རེད་འདུག་པས་རྫ་ལྷ་མགོན་གྱིས་མྱུར་དུ་སོང་
གསུངས་པ་ལུང་བསྟན་རྣོན་པོ་གསུང་འདུག་དགོངས་ནས་ཡིད་ཆེས་པ་བྱུང་།
སྤྱིར་ཕྱག་ལས་ལ་ཤིན་ཏུ་བྲིན་པས་མེ་ཤིང་བསྡུ་བ་སོགས་ཞབས་ཞུ་གང་དགོས་
དཀའ་ངལ་མེད་པར་བསྒྲུབས། གོ་འཇོའི་སློབ་མ་རྣམས་ཀྱིས་སེམས་ཀྱི་སྤྱོད་པ་
རྣམ་སྦྱོང་དང་། དབུ་མའི་ལྟ་ཁྲིད་ཞུས་ཏེ་ལོ་ལྔ་རེ་སྒོམ་གྱི་འདུག་པས་དེ་རྣམས་
ཀྱང་ཞུས་ནས་ཉམས་ལེན་མཛད། བླ་མ་དཔལ་ལྡན་ལས་རྒྱལ་བའི་བཀའ་
འགྱུར་རིན་པོ་ཆེའི་ལུང་རྗེ་བླ་མས་གསན་པ་དེ་ཡང་གསན། བླ་མ་འདི་ལྗགས་
135

ཀློག་ཤིན་ཏུ་སྒྲ་དག་པས་མི་ཕམ་རིན་པོ་ཆེ་རང་གིས་བཀའ་འགྱུར་དཔེ་བལྟས་ཞིབ་
ཏུ་མཛད་པ་དང་ཁྱད་པར་མ་བྱུང་གསུངས། ཞར་བྱུང་སངས་རྒྱས་མཚན་འབུམ་
དང་ལས་སྒྲིབ་རྒྱུན་གཅོད་ཀྱང་བཀའ་བསྡུ་གནང་། ་ཆོས་རྗེ་དཔལ་སྤྲུལ་རིན་པོ་
ཆེའི་དངོས་སློབ་སྨྱོ་ཤུལ་ལུང་རྟོགས་ལས་ཡེ་ཤེས་བླ་མའི་སྨིན་ཁྲིད་རྗེ་བླ་མ་དང་།
གསང་བདག་འཇམ་དབྱངས་བློ་གཏེར་དབང་པོ་སོགས་ཀྱིས་གསན་པའང་ཞུས་
ཤིང་ཁྲིད་སྦྱོང་སྦྱང་གནང་། སྐབས་ཤིག་ཁྱེད་རང་རྫོང་སར་དུ་སོངས། ཕྲན་
གྱི་ཡི་གེ་འདི་མཁྱེན་བརྩེ་རིན་པོ་ཆེ་ལ་ཕུལ་དང་དབང་ཞིག་འཐོབ་ས་ཡོད་གསུངས་
བཏང་བྱུང་བ་བཞིན་ཕེབས་པས་ཨ་ཐུབ་ཚང་ཨ་ནེ་གཉིས་སོགས་ལ་ཀློང་སྙིང་
རིག་འཛིན་འདུས་པའི་དབང་དང་། ཡོན་ཏན་མཛོད་ཤིང་རྟ་རྣམ་གཉིས་རྩ་
འགྲེལ་གྱི་ཁྲིད་ལུང་རྒྱས་པར་གནང་བ་ལྷན་དུ་ཐོབ། དབང་བཞི་པའི་སྐབས།
སེམས་གང་ཡིན་ཞེས་སྤྱན་གྱིས་ལྟ་སྟངས་དང་བཅས་སྡིགས་མཛུབ་གཏད་བྱུང་
བས་སྔར་དང་མ་འདྲ་བའི་རིག་སྟོང་ཁྱབ་བརྡལ་གྱི་མྱོང་བ་ཞིག་སྐྱེས། གཏད་
རྒྱའི་སྐབས་ཡོན་ཏན་མཛོད་ཀྱི་གླེགས་བམ་དབུ་ལ་བཀོད་པས་བྱིན་རླབས་ཀྱི་བབ་
ཆེན་པོ་འདུག་སྙམ་པ་བྱུང་བས་སེམས་ཉིད་ངོ་སྤྲོད་ཀྱི་བླ་མ་འཇམ་དབྱངས་མཁྱེན་
བརྩེའི་དབང་པོ་ཡིན་གསུངས་ནས་དད་གདུང་ཤིན་ཏུ་ཆེ་བར་གནང་། བླ་མ་
རིན་པོ་ཆེས་ཁྱེད་རང་ཧོར་ཁོག་ཏུ་སོངས། ལ་དཀར་ཚང་ནས་མཛོ་མོ་ཁ་ཤས་
ཉོ་འོང་ས་ཡོད་པས་ཡར་དེད་ཤོག་གསུང་ཕྱག་བྲིས་བཅས་ཏེ་རྐང་འགྲོས་ཤིན་ཏུ་
མྱུར་བར་ཕེབས། མཛོ་མོ་རྣམས་དང་གྲོགས་བཅས་ཡར་བཏང་བ་སྟག་ཚང་རི་
ཁྲོད་དུ་ཕེབས། སྟག་ཚང་ལུང་པའི་དབུ་རྩྭ་ཡོད་སར་མཛོ་མོ་རྣམས་བཏང་།
136

དགུན་དུས་ཤིན་ཏུ་གྲང་བས་ཁ་བ་ཆེན་པོ་བབས་དུས་ན་བཟའ་ཡང་རས་རྐྱང་ལས་
མེད་པས་མཛོམོ་རྣམས་ཕྱིར་ལེན་པར་ཕེབས་དུས་ཁ་བ་ཆེ་སར་ནུབ་སྟེ་བརྒྱ་རྩ་བར་
ཟུག་པ་བྱུང་། འོ་མ་དཀྲོག་པ། གསོལ་ཞོ་སོགས་ཐམས་ཅད་གཙང་སྦྲ་དང་
བཅས་ཏེ་མཛད། གོ་འཇོའི་སློབ་མ་རྣམས་གྲོགས་དང་བཅས་བླ་མ་རིན་པོ་ཆེའི་
གཟིམས་སྤྱིལ་གསར་པ་ཞིག་བརྩིག་པར་སྟག་ཚང་ཀེའུ་ཚང་གི་རྩེར་རིག་འཛིན་
ཤྲཱི་སེངྷའི་ཞལ་གཟིགས་ས་ཡིན་པའི་བྲག་སྟེགས་ཤིག་ཏུ་ས་དཔྱད་ལེགས་
གསུངས། སྐར་ཁུང་རྒྱ་ཁྲ་དགོས་པ་མི་ཕམ་རིན་པོ་ཆེས་ང་རྒྱ་གར་དུ་ཤིང་
མཁན་མཁས་པ་ཞིག་ཏུ་སྐྱེས་པ་དྲན་གྱི་འདུག་ངས་བཟོ་ཆོག་གསུངས་ནས་ཕྱག་
བརྐོས་གནང་། དེར་བཀའ་བརྒྱད་བདེ་འདུས་ཀྱི་བསྙེན་སྒྲུབ་ཟླ་བ་དྲུག་ཏུ་
གསུང་ངག་བཅད་དེ་གནང་། དེའི་མཐུན་མཚམས་སུ་བཀའ་བརྒྱད་རྣམ་བཤད་
ལྗགས་རྩོམ་གནང་བས་བཀའ་བརྒྱད་སྐོར་གྱི་ཕྱག་དཔེ་རྫོང་སར་ནས་བཞེས་
དགོས་པས་ཞོགས་པ་སྔ་བར་རྫོང་སར་དགོན་པའི་རྒྱབ་རི་འབྲུག་མགོ་བརྒྱུད་དེ་ཉི་
དྲོས་ལ་མཁྱེན་བརྩེ་རིན་པོ་ཆེའི་བླ་བྲང་དུ་ཕེབས་ཐུབ་པ་བྱས་ནས་པོད་དྲུག་བདུན་
རེ་སྐུ་རྒྱབ་ཏུ་གདན་ཏེ་ཉིན་གུང་གསོལ་ཚིགས་ཕུལ་དུས་བླ་མ་རིན་པོ་ཆེའི་ཞབས་
སར་སླེབ་ཐུབ་པར་མཛད་དེ་ཐེངས་ཁ་ཤས་ཕེབས་པས། རྒྱལ་སྲས་གཞན་ཕན་
མཐའ་ཡས་ཀྱི་གསོལ་དཔོན་བླ་མ་པདྨ་དོན་ཡོད་ཀྱང་སྟག་ཚང་དུ་བཞུགས་ཡོད་
པས་ཐུགས་ཤིན་ཏུ་མཉེས་ཏེ། ང་སྔར་རྒྱལ་སྲས་གཞན་ཕན་མཐའ་ཡས་དབུས་
གཙང་དུ་ཕེབས་སྐབས་ང་རང་ཁུར་ལྗིད་པོ་ཞིག་རྒྱབ་ཏུ་འཁུར། ཆིབས་དྲེལ་
བཞི་ལྔ་ཞིག་ཡོད་པ་ཁལ་བཀལ་ནས་སྣ་ཁྲིད། རིན་པོ་ཆེ་ཆིབས་པ་བཅས་རྗེས་
137

སུ་ཕེབས་སྐབས། རྒྱུག་མ་ཚུགས་འདུར་གྱིས་མྱུར་དུ་འགྲོ་སྐབས་རིན་པོ་ཆེས་
པད་གཅེས་ག་ལེར་ཕེབས། ་དྲེ་འུ་རྣམས་རྒྱབ་ཆད་ཀྱི་རེད་གསུངས་ནས་ཡང་
དལ་བུས་འགྲོ་གི་ཡོད། རྫོགས་ཆེན་ཤྲཱི་སེང་དུ་བཞུགས་དུས་གསོལ་ཞིབ་ང་
རང་འཐག་གི་མདུན་དུ་སྤྱོད་འཇུག་གི་དཔེ་ཆ་དེ་
རང་གི་ལག་པས་འཐག 
བཞག་ནས་མཇལ། རྒྱབ་ཏུ་རྐྱལ་པ་ཞིག་གི་ནང་འོ་མ་བླུགས་ནས་གསོལ་མར་
འཐོན་པ་བྱས་ནས་ཞབས་ཏོག་བྱས་པ་ཡིན། ཁྱོད་ཀྱང་དེ་ལྟར་རེད་ཅེས་ཡང་
ཡང་གསུངས། གཟིམས་སྤྱིལ་དཀར་ཆག་དང་སྟག་ཚང་གནས་བསྟོད་བཅས་
བླ་མ་རིན་པོ་ཆེའི་ཕྱག་བྲིས་དངོས་དེར་མཇལ་དུ་ཡོད། འདི་ནས་མཛད་འཕྲོར་ལུས་
138

རྩོམ་སྒྲིག་འགན་འཛིན།
དྭགས་པོ་རིན་པོ་ཆེ།
ཨ་འཛོམས་རྒྱལ་སྲས་རིན་པོ་ཆེ།
མཁན་པོ་བཀྲ་ཤིས་ཚེ་རིང་།
རྩིས་འཕྲུལ་ཐོག་ཡིག་རྒྱག་པ།
མཁན་པོ་སྐལ་བཟང་ཚུལ་ཁྲིམས།
མདོ་སྔགས་བསྟན་འཛིན།
མདུན་ཤོག་མཛེས་རིས་དང་དཔེ་སྒྲིག་པ།
Khasti Creation, Nepal
མདུན་ཤོག་སྐུ་བརྙན།
ཉི་ཧོང་ལྷ་བྲིས་ཡོ་ཇི་ནི་ཤི་
འགྲེམས་སྤེལ་བ།
ཞེ་ཆེན་པར་བསྐྲུན་ཁང་།

1
༈ བླ་མ་མ་བརྗེད་རྟག་ཏུ་གསོལ་བ་ཐོབ།།
རང་སེམས་མ་ཡེངས་རང་ངོ་རང་གིས་ལྟོས།།
འཆི་བ་མ་བརྗེད་ཆོས་ལ་བསྐལ་མ་ཐོབ།། །
སེམས་ཅན་མ་བརྗེད་སྙིང་རྗེ་བསྔོ་སྨོན་གྱིས།།
༧སྐྱབས་རྗེ་མཁྱེན་བརྩེ་རིན་པོ་ཆེས།
Shechen Publications
New Delhi
1:/། །

